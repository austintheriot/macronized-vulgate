# **LIBER** NEHĒMIAE

[1](#1) [2](#2) [3](#3) [4](#4) [5](#5) [6](#6) [7](#7) [8](#8) [9](#9) [10](#10) [11](#11) [12](#12) [13](#13)

## 1

1 Verba Nehēmiae fīliī Hachaliae. Et factum **est** in **mēnse** Casleū, annō vīcēsimō, et ego eram in castrō Sūsan.

2 Et **venit** Hanānī ūnus dē frātribus meīs, ipse et **virī** ex **Iūdā**; et interrogāvī eōs dē Iūdaeīs, quī salvātī erant et supererant dē captīvitāte, et dē Ierusālem.

3 Et dīxērunt mihi: ”Superstitēs, quī supererant dē captīvitāte ibi in **prōvinciā**, in afflīctiōne **magnā** sunt et in opprobriō; et mūrus Ierusālem dissipātus **est**, et portae eius combustae sunt igne”.

4 Cumque audīssem verba huiuscemodī, **sēdī** et flēvī et **lūxī** diēbus multīs; ieiūnābam et ōrābam ante faciem Deī caelī.

5 Et dīxī: ”Quaesō, Domine, Deus caelī, Deus **fortis**, **magne** atque **terribilīs**, quī **cūstōdīs** **pactum** et misericordiam cum hīs, quī tē dīligunt et cūstōdiunt **mandāta** **tua**;

6 fīat **auris** **tua** auscultāns, et oculī tuī apertī, ut audiās ōrātiōnem servī tuī, quam ego ōrō **cōram** tē hodiē, **diē** et nocte prō fīliīs Isrāēl servīs tuīs, et cōnfiteor prō **peccātīs** fīliōrum Isrāēl, quibus peccāvērunt tibi. Ego **quoque** et **domus** patris meī peccāvimus,

7 dēlinquentēs dēlīquimus contrā tē et nōn cūstōdīvimus **praecepta** et **mandāta** et iūdicia, quae praecēpistī Moysī famulō tuō.

8 Mementō verbī, quod mandāstī Moysi servō tuō dīcēns: “Cum trānsgressī **fuerītis**, ego dispergam vōs in **populōs**;

9 sī autem revertāminī ad mē et cūstōdiātis **praecepta** **mea** et faciātis **ea**, etiamsī abductī **fuerītis** in **extrēma** caelī, inde congregābō vōs et redūcam in locum quem **ēlēgī**, ut habitāret **nōmen** meum ibi”.

10 Ipsī enim sunt servī tuī et **populus** tuus, quōs redēmistī in fortitūdine **tuā** **magna** et in manū **tuā** **valida**.

11 Obsecrō, Domine, sit **auris** **tua** attendēns ad ōrātiōnem servī tuī et ad ōrātiōnem servōrum tuōrum, quī volunt timēre **nōmen** tuum; et fac servum tuum prōsperārī hodiē et dā **eī** grātiam ante **virum** hunc”. Ego enim eram **pincerna** **rēgis**.

## 2

1 Factum **est** autem in **mēnse** **Nīsan**, annō vīcēsimō **Artaxerxīs** **rēgis**, dum biberet, **levāvī** vīnum et **dedī** **rēgī**; nōn enim eram ingrātus **cōram** eō.

2 Dīxitque mihi rēx: ”Quārē **vultus** tuus **trīstis** **est**, cum tē aegrōtum nōn videam? Nihil **est** aliud **nisi** **trīstitia** **cordis**”. Et timuī valdē

3 et dīxī **rēgī**: ”Rēx, in aeternum **vīve**! Quārē nōn maereat **vultus** meus, quia cīvitās sepulcrōrum patrum meōrum **dēserta** **est**, et portae eius combustae sunt igne?”.

4 Et ait mihi rēx: ”Prō **quā** rē postulās?”. Et ōrāvī Deum caelī

5 et dīxī ad rēgem: ”Sī vidētur **rēgī** bonum, et sī **placet** servus tuus ante faciem tuam, ut mittās mē in Iūdaeam ad cīvitātem sepulcrōrum patrum meōrum, et aedificābō eam”.

6 Dīxitque mihi rēx, et **rēgīna** sedēbat iuxtā eum: ”Usque ad quod tempus erit iter tuum, et quandō **reverteris**?”. Et placuit **rēgī** **mittere** mē; et cōnstituī **eī** tempus.

7 Et dīxī **rēgī**: ”Sī **rēgī** vidētur bonum, epistulae dentur mihi ad **ducēs** regiōnis trāns flūmen, ut mē trānsīre permittant, dōnec veniam in Iūdaeam;

8 et epistulam ad Asaph cūstōdem **saltūs** **rēgis**, ut det mihi ligna, ut contignāre possim portās **turris** **domūs** et mūrī cīvitātis et **domūs**, in **quā** habitābō”. Et **dedit** mihi rēx, quia **manus** Deī meī **bona** super mē.

9 Et **vēnī** ad **ducēs** regiōnis trāns flūmen **dedī**que eīs epistulās **rēgis**. **Mīserat** autem rēx mēcum prīncipēs mīlitum et equitēs.

10 Et audiērunt Sanabāllat Horōnītēs et Thobīās servus Ammanītēs et contrīstātī sunt afflīctiōne **magnā**, quod vēnisset homō, quī quaereret prōsperitātem fīliōrum Isrāēl.

11 Et **vēnī** Ierusālem et eram ibi **tribus** diēbus.

12 Et surrēxī nocte ego, et **virī** paucī mēcum, et nōn indicāvī cuīquam quid Deus meus dedisset in **corde** meō, ut facerem in Ierusālem; et iūmentum nōn erat mēcum, **nisi** animal cui sedēbam.

13 Et **ēgressus** sum per portam **Vallis** nocte et ad fontem Dracōnis et portam Sterquilīniī et cōnsīderābam mūrum Ierusālem dissipātum et portās eius cōnsūmptās igne.

14 Et trānsīvī ad portam **Fontis** et ad piscīnam Rēgis, et nōn erat locus iūmentō cui sedēbam, ut trānsīret.

15 Et ascendī per torrentem nocte et cōnsīderābam mūrum; et iterum **vēnī** ad portam **Vallis** et reversus sum.

16 **Magistrātus** autem nesciēbant quō abīssem aut quid ego facerem, sed et Iūdaeīs et sacerdōtibus et optimātibus et magistrātibus et reliquīs, quī faciēbant opus, usque ad id locī nihil indicāveram.

17 Et dīxī eīs: ”Vōs nōstis afflīctiōnem, in **quā** sumus, quia Ierusalem **dēserta** **est**, et portae eius cōnsūmptae sunt igne; venīte et aedificēmus mūrum Ierusālem et nōn sīmus **ultrā** opprobrium”.

18 Et indicāvī eīs quod **manus** Deī meī **bona** **esset** super mē et verba **rēgis**, quae **locūtus** **esset** mihi, et dīxērunt: ”Surgāmus et aedificēmus!”. Et cōnfortātae sunt **manūs** eōrum in bonum.

19 Audiērunt autem Sanabāllat Horōnītēs et Thobiās servus Ammanītēs et Gosem Ārabs et subsannāvērunt nōs et dēspexērunt dīxēruntque: ”Quae **est** haec rēs, quam facitis? Numquid contrā rēgem vōs **rebellātis**?”.

20 Et **dedī** eīs respōnsum dīcēns: ”Deus caelī ipse nōs facit prōsperārī, et nōs servī eius sumus; surgāmus et aedificēmus. Vōbīs autem nōn **est** pars et iūs et **memoriā** in Ierusālem”.

## 3

1 Et surrēxit Eliasib sacerdōs magnus et frātrēs eius sacerdōtēs et aedificāvērunt portam Gregis; contignāvērunt eam et statuērunt valvās eius et usque ad turrim Meah et turrim Hananeel.

2 Et iuxtā eōs aedificāvērunt **virī** Ierichō, et iuxtā eōs aedificāvit Zacchur fīlius Imrī.

3 Portam autem Piscium aedificāvērunt fīliī Asnaa; ipsī contignāvērunt eam et statuērunt valvās eius et **serās** et vectēs.

4 Et iuxtā eōs restaurāvit Meremoth fīlius Uriae fīliī Accōs, et iuxtā eum restaurāvit Mosollam fīlius Barachiae fīliī Mesezabel, et iuxtā eum restaurāvit Sadoc fīlius Baāna,

5 et iuxtā eum restaurāvērunt Thecuēnī; optimātēs autem eōrum nōn supposuērunt colla **sua** in opere Dominī **suī**.

6 Et portam Veterem restaurāvērunt Ioiada fīlius Phasea et Mosollam fīlius Besodia; ipsī contignāvērunt eam et statuērunt valvās eius et **serās** et vectēs.

7 Et iuxtā eōs restaurāvērunt Meltīās Gabaonītēs et Iadon Meronathītēs, **virī** dē Gabaōn et Maspha, quī erant ad solium **ducis**, quī erat in regiōne trāns flūmen;

8 et iuxtā eōs restaurāvit Oziēl fīlius Araia dē aurifīcibus, et iuxtā eum restaurāvit Hananīās dē pigmentāriīs et firmāvērunt Ierusālem usque ad mūrum lātiōrem.

9 Et iuxtā eum restaurāvit Raphaia fīlius Hur, prīnceps dīmidiae **partīs** **vīcī** Ierusālem;

10 et iuxtā eum restaurāvit Iedaia fīlius Haromaph contrā domum suam, et iuxtā eum restaurāvit Hattus fīlius Hasabnēia.

11 Alteram partem restaurāvit Melchiās fīlius Harim et Hassub fīlius Phahathmoab usque ad turrim Furnōrum.

12 Et iuxtā eōs restaurāvit Sellum fīlius Alohēs, prīnceps mediae **partīs** **vīcī** Ierusālem, ipse et fīliae eius.

13 Portam **Vallis** restaurāvit Hanun et habitātōrēs Zanoa; ipsī aedificāvērunt eam et statuērunt valvās eius et **serās** et vectēs et mīlle cubitōs in mūrō usque ad portam Sterquilīniī.

14 Et portam Sterquilīniī restaurāvit Melchīās fīlius Rechab, prīnceps **vīcī** Bethchārem; ipse aedificāvit eam et statuit valvās eius et **serās** et vectēs.

15 Et portam **Fontis** restaurāvit Sellum fīlius Cholhoza prīnceps pāgī Maspha; ipse aedificāvit eam et **tēxit** et statuit valvās eius et **serās** et vectēs et mūrum piscīnae Silōae iuxtā hortum **rēgis** et usque ad **gradūs**, quī dēscendunt dē cīvitāte Dāvīd.

16 Post eum restaurāvit Nehemiās fīlius Azboc prīnceps dīmidiae **partīs** **vīcī** Bethsur usque contrā sepulcra Dāvīd et usque ad piscīnam, quae **replēta** **est**, et usque ad domum Fortium.

17 Post eum restaurāvērunt Lēvītae, Rehum fīlius Bānī; iuxtā eum restaurāvit Hasabīās prīnceps dīmidiae **partīs** **vīcī** Ceilae prō vīcō suō;

18 post eum aedificāvērunt frātrēs eōrum Bavaī fīlius Henadad prīnceps dīmidiae **partīs** **vīcī** Ceilae.

19 Et restaurāvit iuxtā eum Ezer fīlius Iesua prīnceps Maspha mēnsūram alteram contrā ascēnsum armentāriī in angulō.

20 Post eum restaurāvit Baruch fīlius Zachaī mēnsūram alteram ab angulō usque ad portam **domūs** Eliasib **sacerdōtis** magnī.

21 Post eum restaurāvit Meremoth fīlius Uriae fīliī Aecōs mēnsūram secundam ā **portā** **domūs** Eliasib usque ad extrēmitātem **domūs** Eliasib.

22 Et post eum restaurāvērunt sacerdōtēs **virī** dē campestribus.

23 Post eōs restaurāvit Beniamin et Hassub contrā domum suam; post eōs restaurāvit Azariās fīlius Maasiae fīliī Anāniae iuxtā domum suam.

24 Post eum restaurāvit Bennui fīlius Henadad mēnsūram alteram ā domō Azāriae usque ad angulum et flexūram.

25 Phalel fīlius Ozī contrā angulum **turris**, quae ēminet dē domō **rēgis** **excelsa** in ātriō carceris; post eum Phadaia fīlius Pharōs restaurāvit

26 usque contrā portam Aquārum ad orientem et turrim, quae prōminēbat.

27 Post eum restaurāvērunt Thecuēnī mēnsūram alteram ā regiōne contrā magnam turrim ēminentem usque ad mūrum templī.

28 Sūrsum autem ā **portā** Equōrum restaurāvērunt sacerdōtēs, ūnusquisque contrā domum suam.

29 Post eōs restaurāvit Sadoc fīlius Emmer contrā domum suam; et post eum restaurāvit Semēia fīlius Sechēniae cūstōs portae **orientālis**.

30 Post eum restaurāvit Hanānia fīlius Selēmiae et Hanun fīlius Seleph sextus mēnsūram alteram. Post eum restaurāvit Mosollam fīlius Barachiae contrā cellam suam.

31 Post eum restaurāvit Melchīās dē aurifīcibus usque ad domum oblātōrum et mercātōrum, contrā portam Iūdiciālem, et usque ad cēnāculum angulī;

32 et inter cēnāculum angulī et portam Gregis restaurāvērunt aurifīcēs et negōtiātōrēs.

33 Factum **est** autem, cum audīsset Sanabāllat quod aedificārēmus mūrum, īrātus **est** et indignātus **est** nimis et subsannāvit Iūdaeōs

34 et dīxit **cōram** frātribus **suīs** et optimātibus Samarīae: ”Quid Iūdaeī faciunt imbēcillēs? Num **hoc** concēditur eīs? Num, quia sacrificant, complēbunt in **ūnā** **diē**? Numquid vīvificāre poterunt lapidēs dē acervīs pulveris, quī combustī sunt?”.

35 Sed et Thobīās Ammanitēs, quī erat ad **latus** eius, ait: ”**Sine** aedificāre; sī ascenderit vulpēs, dīruet mūrum eōrum lapideum”.

36 Audī, Deus noster, quia factī sumus irrīsiō! Converte contumēliam eōrum super caput eōrum et dā eōs in irrīsiōnem in **terrā** captīvitātis!

37 Nē operiās inīquitātem eōrum, et peccātum eōrum **cōram** faciē **tuā** nōn dēleātur, quia offendērunt tē **cōram** aedificantibus.

38 Itaque aedificāvimus mūrum, et compositus **est** **tōtus** mūrus usque ad partem dīmidiam, et **populus** dabat cor suum, ut operārētur.

## 4

1 Factum **est** autem cum audīsset Sanabāllat et Thobīās et Ārabēs et Ammanitae et Azotīī quod prōsperārētur restaurātiō mūrī Ierusālem et quod coepissent **interrupta** conclūdī, īrātī sunt nimis;

2 et cōnspīrāvērunt omnēs pariter, ut venīrent et pugnārent contrā Ierusālem et facerent cōnfūsiōnem.

3 Et ōrāvimus Deum nostrum et posuimus cūstōdiam **diē** ac nocte contrā eōs.

4 Dīxit autem Iūdās: ”**Dēbilitāta** **est** fortitūdō **portantis**, et humus **nimia** **est**; et nōs nōn poterimus aedificāre mūrum”.

5 Et dīxērunt hostēs nostrī: ”Nesciant et ignōrent, dōnec veniāmus in **medium** eōrum et interficiāmus eōs et cessāre faciāmus opus”.

6 Factum **est** autem venientibus Iūdaeīs, quī habitābant iuxtā eōs, et dīcentibus nōbīs per decem vicēs ex omnibus locīs, quibus vēnerant ad nōs,

7 statuimus nōs in īnferiōribus post mūrum in locīs apertīs, et ōrdināvī **populum** secundum familiās cum gladiīs **suīs** et lanceīs **suīs** et arcubus **suīs**.

8 Et perspexī atque surrēxī, et aiō ad optimātēs et **magistrātūs** et ad reliquam partem vulgī: ”Nōlīte timēre ā faciē eōrum; Dominī magnī et **terribilīs** mementōte et **pugnātē** prō frātribus vestrīs, fīliīs vestrīs et fīliābus vestrīs et uxōribus vestrīs et domibus vestrīs”.

9 Factum **est** autem cum audīssent inimīcī nostrī nūntiātum **esse** nōbīs, dissipāvit Deus cōnsilium eōrum, et reversī sumus omnēs ad mūrum, ūnusquisque ad opus suum.

10 Et factum **est** ā **diē** **illa**, **media** pars iuvenum meōrum faciēbat opus, et **media** tenēbat lanceās et **scūta** et **arcūs** et lōrīcās, et prīncipēs post omnem domum Iūdae.

11 Aedificantium in mūrō et portantium **onera** et impōnentium, **ūnā** manū **suā** faciēbat opus et **altera** tenēbat gladium;

12 aedificantium enim ūnusquisque gladiō erat accīnctus **rēnēs**, et sīc aedificābant; et, quī clangēbat **būcina**, iuxtā mē.

13 Et dīxī ad optimātēs et ad **magistrātūs** et ad reliquam partem vulgī: ”Opus grande **est** et lātum, et nōs sēparātī sumus in mūrō procul alter ab alterō;

14 in locō quōcumque **audierītis** clangōrem tubae, illūc concurrite ad nōs. Deus noster pugnābit prō nōbīs”.

15 Et sīc nōs fēcimus opus, et **media** pars nostrum tenēbat lanceās ab ascēnsū aurōrae, dōnec ēgrediantur astra.

16 In tempore **quoque** illō dīxī **populō**: ”Ūnusquisque cum puerō suō pernoctet in **mediō** Ierusālem; et erit nōbīs **cūstōdia** per noctem, et opus per diem”.

17 Ego autem et frātrēs meī et puerī meī et cūstōdēs, quī erant post mē, nōn dēpōnēbāmus vestīmenta **nostra**; ūnusquisque tenēbat gladium in **dexterā** **suā**.

## 5

1 Et **factus** **est** clāmor **populī** et uxōrum eius magnus adversus frātrēs suōs Iūdaeōs.

2 Et erant quī dīcerent: ”Fīliōs nostrōs et fīliās nostrās pignōrāvimus, ut acciperēmus frūmentum et comederēmus et vīverēmus!”.

3 Et erant quī dīcerent: ”Agrōs nostrōs et vīneās et domōs nostrās opposuimus, ut acciperēmus frūmentum in famē!”.

4 Et aliī dīcēbant: ”Mūtuō sūmpsimus pecūniās in **tribūta** **rēgis** prō agrīs nostrīs et vīneīs nostrīs.

5 Et nunc sīcut **carō** frātrum nostrōrum sīc **carō** **nostra** **est**, et sīcut fīliī eōrum **ita** et fīliī nostrī; ecce nōs subiugāmus fīliōs nostrōs et fīliās nostrās in servitūtem, et dē fīliābus nostrīs quaedam iam in servitūte subiugātae sunt, nec habēmus unde possint redimī, quia agrōs nostrōs et vīneās nostrās aliī **possident**”.

6 Et īrātus sum nimis, cum audīssem clāmōrem eōrum secundum verba haec.

7 Cōgitāvīque in **corde** meō et increpāvī optimātēs et **magistrātūs** et dīxī eīs: ”Ūsūrās singulī ā frātribus vestrīs exigitis!”. Et congregāvī adversum eōs contiōnem magnam

8 et dīxī eīs: ”Nōs, ut **scītis**, redēmimus frātrēs nostrōs Iūdaeōs, quī vēnditī fuerant gentibus, secundum possibilitātem nostram; quīn potius et vōs vēndētis frātrēs vestrōs, ut vēndentur nōbīs?”. Et siluērunt nec invēnērunt quid respondērent.

9 Dīxīque ad eōs: ”Nōn **est** **bona** rēs, quam facitis. Quārē nōn in timōre Deī nostrī **ambulātīs**, nē exprobrētur nōbīs ā gentibus inimīcīs nostrīs?

10 Et ego et frātrēs meī et puerī meī commodāvimus plūrimīs pecūniam et frūmentum; nōn repetāmus ūsūrās istās.

11 **Reddite** eīs hodiē agrōs suōs et vīneās suās et **olīvētā** **suā** et domōs suās et centēsimam pecūniae frūmentī vīnī et oleī, quam **exigere** **solētis** ab eīs”.

12 Et dīxērunt: ”Reddēmus et ab eīs nihil quaerēmus; sīcque faciēmus, ut **loqueris**”. Et vocāvī sacerdōtēs et fēcī eōs iūrāre, ut facerent, sīcut dictum erat.

13 Īnsuper excussī **sinum** meum et dīxī: ”Sīc excutiat Deus omnem **virum**, quī nōn complēverit verbum istud, dē domō **suā** et dē labōribus **suīs**; sīc excutiātur et vacuus fīat!”. Et dīxit **ūniversa** multitūdō: ”Āmēn!”. Et laudāvērunt Deum. Fēcit ergō **populus**, sīcut erat dictum.

14 Ā **diē** autem **illa**, **quā** praecēperat rēx mihi, ut essem dux in **terrā** Iūdae, ab annō vīcēsimō usque ad annum trīcēsimum secundum **Artaxerxīs** **rēgis**, per annōs duodecim ego et frātrēs meī annōnās, quae ducibus dēbēbantur, nōn **comedimus**.

15 **Ducēs** autem priōrēs, quī fuerant ante mē, gravāvērunt **populum** et accēpērunt ab eīs cotīdiē prō pāne siclōs argentī quadrāgintā; sed et ministrī eōrum dēpressērunt **populum**. Ego autem nōn fēcī **ita** propter timōrem Deī,

16 quīn potius in opere mūrī restaurāvī et agrum nōn **ēmī**; et omnēs puerī meī congregātī ad opus erant.

17 Iūdaeī **quoque** et **magistrātūs**, centum quīnquāgintā **virī**, et quī veniēbant ad nōs dē gentibus, quae in circuitū nostrō sunt, in **mēnsā** **meā** erant.

18 Parābātur autem mihi per diēs singulōs bōs ūnus, arietēs sex ēlēctī, exceptīs volātilibus; et inter diēs decem vīna **dīversa** **multa**. Īnsuper et annōnās **ducātūs** meī nōn quaesīvī; **gravis** enim erat **servitūs** **populī** huius.

19 Mementō meī, Deus meus, in bonum, secundum omnia, quae fēcī **populō** huic.

## 6

1 Factum **est** autem cum audīsset Sanabāllat et Thobiās et Gosem Ārabs et cēterī inimīcī nostrī, quod aedificāssem ego mūrum, et nōn **esset** in ipsō **residua** interruptiō — usque ad tempus autem illud valvās nōn posueram in portīs —

2 mīsērunt Sanabāllat et Gosem ad mē dīcentēs: ”**Vēnī**, et conveniāmus in Cephirim in campō Ōnō”. Ipsī autem cōgitābant, ut facerent mihi **mālum**.

3 Mīsī ergō ad eōs nūntiōs dīcēns: ”Opus grande ego faciō et nōn possum **dēscendere**; cūr cessāre oportet opus, sī desistērō et dēscenderō ad vōs?”.

4 Mīsērunt autem ad mē secundum verbum **hoc** per quattuor vicēs, et respondī eīs iuxtā sermōnem priōrem.

5 Et mīsit ad mē Sanabāllat iuxtā verbum prius **quīntā** **vice** puerum suum, et epistulam nōn obsignātam habēbat in manū **suā**, in **quā** erat scrīptum:

6 ”In gentibus audītum **est**, et Gosem dīxit quod tū et Iūdaeī cōgitētis rebellāre, et proptereā aedificēs mūrum et **levāre** tē **velīs** super eōs rēgem; iuxtā hanc **vōcem**

7 et prophētās **posuerīs**, quī **praedīcent** dē tē in Ierusālem dīcentēs: “Rēx in **Iūdaeā** **est**!”. Nunc autem audītūrus **est** rēx verba haec; idcircō nunc **vēnī**, ut ineāmus cōnsilium pariter”.

8 Et mīsī ad eum dīcēns: ”Nōn **est** factum secundum verba haec, quae tū **loqueris**; dē **corde** enim tuō tū compōnis haec”.

9 Omnēs enim hī terrēbant nōs cōgitantēs: ”Fatīgābuntur **manūs** eōrum ab opere, et nōn complēbitur”. Quam ob causam **magis** cōnfortāvī **manūs** meās.

10 Et **ingressus** sum domum Semēiae fīliī Dalāiae fīliī Meetabel, ubi erat dētentus. Quī ait: ”Tractēmus nōbīscum in domō Deī, in **mediō** templī, et claudāmus portās **aedis**, quia ventūrī sunt, ut interficiant tē; utique nocte ventūrī sunt ad **occīdendum** tē”.

11 Et dīxī: ”Num quisquam **similis** meī **fugit**? Et **quis** ut ego ingrediētur templum et vīvet? Nōn ingrediar”.

12 Et intellēxī quod Deus nōn mīsisset eum, sed quasi vāticināns **locūtus** **esset** ad mē, quia Thobiās et Sanabāllat condūxerant eum.

13 Accēperat enim pretium, ut territus sīc agerem et peccārem, et habērent **mālum**, quod exprobrārent mihi.

14 Mementō, Deus meus, Thobiae et Sanabāllat iuxtā **opera** eōrum tālia, sed et Noadiae prophētae et cēterōrum prophētārum, quī terrēbant mē!

15 Complētus **est** autem mūrus vīcēsimō quīntō **diē** **mēnsis** Elul, quīnquāgintā duōbus diēbus.

16 Factum **est** ergō, cum audīssent omnēs inimīcī nostrī, et vīdissent ūniversae gentēs, quae erant in circuitū nostrō, ut **conciderent** intrā sēmetipsōs et scīrent quod ā Deō factum **esset** opus **hoc**.

17 Sed et in diēbus illīs, multae optimātum Iūdaeōrum epistulae mittēbantur ad Thobiam, et ā Thobīā veniēbant ad eōs.

18 Multī enim in **Iūdaeā** coniūrātiōnem fēcērunt cum eō, quia gener erat Secheniae fīliī **Area**, et Iohanan fīlius eius accēperat fīliam Mosollam fīliī Barachiae.

19 Sed et laudābant eum **cōram** mē et verba **mea** nūntiābant **eī**; et Thobīās mittēbat epistulās, ut terrēret mē.

## 7

1 Postquam autem aedificātus **est** mūrus, et posuī valvās et recēnsuī iānitōrēs et cantōrēs et Lēvītās,

2 praeposuī Hanānī frātrem meum et Hanāniam prīncipem **arcis** suprā Ierusālem — ipse enim quasi vir vērāx et timēns Deum plūs cēterīs vidēbātur —

3 et dīxī eīs: ”Nōn aperiantur portae Ierusālem usque ad calōrem **sōlis**. Dum adhūc calor **permanet**, claudantur portae et oppīlentur; et pōnant cūstōdēs dē habitātōribus Ierusālem, singulōs per vicēs suās et ūnumquemque contrā domum suam”.

4 Cīvitās autem erat **lāta** nimis et **grandīs**, et **populus** parvus in **mediō** eius, et nōn erant **domūs** aedificātae.

5 Deus autem meus **dēdit** in **corde** meō, et congregāvī optimātēs et **magistrātūs** et vulgus, ut recēnsērem eōs; et **invēnī** librum **cēnsūs** eōrum, quī ascenderant prīmum, et inventum **est** scrīptum in eō:

6 Istī fīliī prōvinciae, quī ascendērunt dē captīvitāte migrantium, quōs trānstulerat Nabuchodonosor rēx Babylōnis, et reversī sunt in Ierusālem et in Iūdaeam ūnusquisque in cīvitātem suam.

7 Quī vēnērunt cum Zorobabel, Iesua, Nehēmiās, Azāriās, Raamīās, Nahamānī, Mardochaeus, Belsan, Mespharath, Beguaī, Nahum, Baānā.

Numerus **virōrum** **populī** Isrāēl:

8 fīliī Pharōs duo **mīlia** centum septuāgintā duo;

9 fīliī Saphātia trecentī septuāgintā duo;

10 fīliī **Area** sēscentī quīnquāgintā duo;

11 fīliī Phahathmoab, hī sunt fīliī Iesua et Ioab, duo **mīlia** octingentī decem et octo;

12 fīliī Ēlam mīlle **ducentī** quīnquāgintā quattuor;

13 fīliī Zethua octingentī quadrāgintā quīnque;

14 fīliī Zachāī septingentī sexāgintā;

15 fīliī Bennuī sēscentī quadrāgintā octo;

16 fīliī Bebāī sēscentī vīgintī octo;

17 fīliī Azgad duo **mīlia** trecentī vīgintī duo;

18 fīliī Adonicam sēscentī sexāgintā septem;

19 fīliī Beguāī duo **mīlia** sexāgintā septem;

20 fīliī **Adīn** sēscentī quīnquāgintā quīnque;

21 fīliī Āter, quī erant ex **Ezechiā**, nōnāgintā octo;

22 fīliī Hasum trecentī vīgintī octo;

23 fīliī Bēsāī trecentī vīgintī quattuor;

24 fīliī Hareph centum duodecim;

25 fīliī Gabaōn nōnāgintā quīnque;

26 fīliī Bethlehem et Netopha centum octōgintā octo;

27 **virī** Anathoth centum vīgintī octo;

28 **virī** Bethazmaveth quadrāgintā duo;

29 **virī** Cariathiarim, Cephira et Beroth septingentī quadrāgintā trēs;

30 **virī** Rama et Gabaa sēscentī vīgintī ūnus;

31 **virī** Machmās centum vīgintī duo;

32 **virī** Bethel et Hāī centum vīgintī trēs;

33 **virī** Nābō alterīus quīnquāgintā duo;

34 **virī** Elam alterīus mīlle **ducentī** quīnquāgintā quattuor;

35 fīliī Harim trecentī vīgintī;

36 fīliī Ierichō trecentī quadrāgintā quīnque;

37 fīliī Lod, Hadid et Ōnō septingentī vīgintī ūnus;

38 fīliī Senaa tria **mīlia** nōngentī trīgintā.

39 Sacerdōtēs: fīliī Iedāia dē domō Iesuā nōngentī septuāgintā trēs;

40 fīliī Emmer mīlle quīnquāgintā duo;

41 fīliī Phassur mīlle **ducentī** quadrāgintā septem;

42 fīliī Harim mīlle decem et septem.

43 Lēvītae: fīliī Iesua, hī sunt fīliī Cadmihel, Bennuī et Odoviae, septuāgintā quattuor.

44 Cantōrēs: fīliī Asaph centum quadrāgintā octo.

45 Iānitōrēs: fīliī Sellum, fīliī Āter, fīliī Telmōn, fīliī Accub, fīliī Hatitā, fīliī Sobaī, centum trīgintā octo.

46 Oblātī: fīliī Siha, fīliī Hasupha, fīliī Tabbaoth,

47 fīliī Ceros, fīliī Siaa, fīliī Phadon,

48 fīliī Lebāna, fīliī Hagaba, fīliī Selmāī,

49 fīliī Hanan, fīliī Giddel, fīliī Gaher,

50 fīliī Raāia, fīliī **Rāsīn**, fīliī Necoda,

51 fīliī Gāzam, fīliī Ozā, fīliī Phasea,

52 fīliī Bēsāī, fīliī Meunītārum, fīliī Nephūsōrum,

53 fīliī Bacbūc, fīliī Hacupha, fīliī Harhur,

54 fīliī Basluth, fīliī Mahida, fīliī Harsa,

55 fīliī Bercōs, fīliī **Sisara**, fīliī Thema,

56 fīliī Nasia, fīliī Hatipha.

57 Fīliī servōrum Salomōnis: fīliī Sotaī, fīliī Sophereth, fīliī Pheruda,

58 fīliī Iaala, fīliī Darcōn, fīliī Giddel,

59 fīliī Saphatia, fīliī Hatil, fīliī Phochereth Hassebaim, fīliī Amōn.

60 Omnēs oblātī et fīliī servōrum Salomōnis trecentī nōnāgintā duo.

61 Hī sunt autem, quī ascendērunt dē Thelmēla, Thelharsa, Cherub, Addōn et Emmer et nōn potuērunt **indicāre** domum patrum suōrum et sēmen suum, utrum ex Isrāēl **essent**:

62 fīliī Dalāia, fīliī Thobia, fīliī Necoda sēscentī quadrāgintā duo.

63 Et dē sacerdōtibus: fīliī Hobia, fīliī Accōs, fīliī Berzellaī, quī accēpit dē fīliābus Berzellāī Galaaditis uxōrem et **vocātus** **est** nōmine eōrum.

64 Hī quaesiērunt tabulās geneālogiae suae et nōn invēnērunt; et ēiectī sunt dē sacerdōtiō;

65 dīxitque praepositus eīs, ut nōn mandūcārent dē **sānctificātīs** sānctuāriī, dōnec stāret sacerdōs prō Urim et Tummim.

66 **Omnis** multitūdō simul quadrāgintā duo **mīlia** trecentī sexāgintā,

67 absque servīs et ancillīs eōrum, quī erant septem **mīlia** trecentī trīgintā septem; īnsuper et cantōrēs et cantātrīcēs **ducentī** quadrāgintā quīnque.

68 Equī eōrum septingentī trīgintā sex, mūlī eōrum **ducentī** quadrāgintā quīnque,

69 camēlī eōrum quadringentī trīgintā quīnque, asinī sex **mīlia** septingentī vīgintī.

70 Nōnnūllī autem dē prīncipibus familiārum dedērunt in opus: praepositus **dēdit** in thēsaurum aurī drachmās mīlle, phialās quīnquāgintā, tunicās sacerdōtālēs quīngentās trīgintā;

71 et dē prīncipibus familiārum dedērunt in thēsaurum **operis** aurī drachmās vīgintī **mīlia** et argentī minās duo **mīlia** ducentās.

72 Et quod **dēdit** reliquus **populus**, aurī drachmās vīgintī **mīlia** et argentī minās duo **mīlia** et tunicās sacerdōtālēs sexāgintā septem. Habitāvērunt autem ibi sacerdōtēs et Lēvītae; iānitōrēs autem et cantōrēs et quīdam dē **populō** et oblātī et **omnīs** Isrāēl habitāvērunt in cīvitātibus **suīs**.

Et vēnerat **mēnsis** septimus; fīliī autem Isrāēl erant in cīvitātibus **suīs**.

## 8

1 **Congregātus**que **est** **omnis** **populus** quasi vir ūnus ad **platēam**, quae **est** ante portam Aquārum, et dīxērunt Esdrae scrībae, ut afferret librum **lēgis** Moȳsī, quam praecē perat Dominus Israēlī.

2 Attulit ergō Esdrās sacerdōs lēgem **cōram** multitūdine **virōrum** et mulierum cūnctīsque, quī poterant **intellegere**, in **diē** **prīmā** **mēnsis** septimī.

3 Et **lēgit** in eō in **platēā**, quae erat ante portam Aquārum, dē **māne** usque ad mediam diem in cōnspectū **virōrum** et mulierum et eōrum, quī **intellegere** poterant; et aurēs **omnīs** **populī** erant ērēctae ad librum **lēgis**.

4 Stetit autem Esdrās **scrība** super gradum ligneum, quem ad **hōc** fēcerant; et stetērunt iuxtā eum Matthathiās et Sēma et Anāia et Ūria et Helcia et Maasia ad dexteram eius, et ad sinistram Phadāia, Misael et Melchia et Hasum et Hasbadāna, **Zacharīa** et Mosollam.

5 Et aperuit Esdrās librum **cōram** omnī **populō** — super ūniversum quippe **populum** ēminēbat — et, cum aperuisset eum, stetit **omnis** **populus**.

6 Et benedīxit Esdrās Dominō, Deō magnō; et respondit **omnis** **populus**: ”Āmēn, āmēn”, ēlevāns **manūs** suās. Et incurvātī sunt et adōrāvērunt Deum prōnī in terram.

7 Porrō Iesua et Bānī et Serebia, Iamin, Accub, Sabethaī, Hodiā, Maasia, Celitā, Azariās, Iozabad, Hanan, Phalāia et Lēvītae ērudiēbant **populum** in **lēge**; **populus** autem stābat in gradū suō.

8 Et lēgērunt in **librō** **lēgis** Deī **distīnctē** et aperiērunt sēnsum et explicāvērunt lēctiōnem.

9 Dīxit autem Nehemiās, ipse **est** praepositus, et Esdrās sacerdōs et **scrība** et Lēvītae īnstruentēs **populum** ūniversō **populō**: ”Diēs iste sānctificātus **est** Dominō Deō nostrō! Nōlīte lūgēre et nōlīte flēre”. Flēbat enim **omnis** **populus**, cum audīret verba **lēgis**.

10 Et dīxit eīs: ”**Īte**, comedite pinguia et **bibitē** mulsum et mittite partēs hīs, quī nōn praeparāvērunt sibi, quia sānctus diēs Dominī nostrī **est**; et nōlīte contrīstārī, gaudium etenim Dominī **est** fortitūdō **vestra**”.

11 Lēvītae autem silentium faciēbant in omnī **populō** dīcentēs: ”Tacēte, quia diēs sānctus **est**, et nōlīte dolēre”.

12 Abiit itaque **omnis** **populus**, ut comederet et biberet et mitteret partēs et faceret laetitiam magnam, quia intellēxerant verba, quae docuerat eōs.

13 Et in **diē** secundō congregātī sunt prīncipēs familiārum ūniversī **populī**, sacerdōtēs et Lēvītae ad Esdram scrībam, ut intellegerent verba **lēgis**.

14 Et invēnērunt scrīptum in **lēge**, quam praecēpit Dominus per Moȳsēn[\*][moyses], ut habitent fīliī Isrāēl in tabernāculīs in **diē** sollemnī **mēnse** septimō

15 et ut **praedīcent** et dīvulgent **vōcem** in ūniversīs urbibus **suīs** et in Ierusālem dīcentēs: ”Ēgrediminī in montem et afferte frondēs olīvae et frondēs oleastrī, frondēs myrtī et rāmōs palmārum et frondēs lignī nemorōsī, ut fīant tabernācula, sīcut scrīptum **est**”.

16 Et **ēgressus** **est** **populus**, et attulērunt fēcēruntque sibi tabernācula, ūnusquisque in **dōmate** suō et in ātriīs **suīs** et in ātriīs **domūs** Deī et in **platēā** portae Aquārum et in **platēā** portae Ephraim.

17 Fēcit ergō **ūniversa** **ecclēsia** eōrum, quī redierant dē captīvitāte, tabernācula et habitāvērunt in tabernāculīs. Nōn enim fēcerant ā diēbus **Ios**ue fīliī Nun tāliter fīliī Isrāēl usque ad diem illum; et fuit **laetitia** **magna** nimis.

18 **Lēgit** autem in **librō** **lēgis** Deī per diēs singulōs, ā **diē** prīmō usque ad diem novissimum; et fēcērunt sollemnitātem septem diēbus et in **diē** octāvō conventum iuxtā ōrdinātiōnem.

## 9

1 In **diē** autem vīcēsimō quārtō **mēnsis** huius convēnērunt fīliī Isrāēl in ieiūniō et in saccīs, et humus super eōs.

2 Et sēparātum **est** sēmen fīliōrum Isrāēl ab omnī **aliēnigenā**; et stetērunt et cōnfitēbantur **peccāta** **sua** et inīquitātēs patrum suōrum.

3 Et cōnsurrēxērunt ad standum et lēgērunt in volūmine **lēgis** Dominī Deī **suī** per quārtam partem diēī; et per quārtam partem cōnfitēbantur et adōrābant Dominum Deum suum.

4 Surrēxērunt autem super gradum Lēvītārum Iesua et Bānī et Cadmihel, Sebānia, Bunnī, Serebia, Bānī et Chanānī et clāmāvērunt vōce **magnā** ad Dominum Deum suum.

5 Et dīxērunt Lēvītae Iesua et Cadmihel, Bānī, Hasabneiā, Serebia, Hodiā, Sebānia, Phethahia:

”Surgite, benedīcite Dominō Deō vestrō

ab aetēmō usque in aeternum,

et benedīcant nōminī glōriae tuae excelsō

super omnem benedictiōnem et laudem.

6 Tū ipse, Domine, **sōlus**;

tū fēcistī caelum et caelum caelōrum

et omnem **exercitum** eōrum,

terram et **ūniversa**, quae in **eā** sunt, maria et omnia, quae in eīs sunt;

et tū vīvificās omnia haec,

et **exercitus** caelī tē adōrat.

7 Tū ipse, Domine Deus, quī ēlēgistī Abram

et ēdūxistī eum dē Ur Chaldaeōrum

et posuistī **nōmen** eius Ābrahām[\*][abraham].

8 Et invēnistī cor eius fidēle **cōram** tē

et percussistī cum eō foedus,

ut darēs terram Chananaēī, Hetthaēī et Amorraēī

et Pherezaēī et Iebusaēī et Gergesaēī,

nempe ut darēs sēminī eius;

et implēstī verba **tua**,

quoniam iūstus **es**.

9 Et vīdistī afflīctiōnem patrum nostrōrum in Aegyptō

clāmōremque eōrum audīstī iuxtā mare Rubrum.

10 Et dedistī **signa** atque **portenta** in pharaōne

et in ūniversīs servīs eius et in omnī **populō** terrae illīus;

cognōvistī enim quia **superbē** ēgerant contrā eōs,

et fēcistī tibi **nōmen**, sīcut et in hāc **diē**.

11 Et mare dīvīsistī ante eōs,

et trānsiērunt per **medium** **maris** in siccō;

persecūtōrēs autem eōrum prōiēcistī in profundum,

quasi lapidem in aquās validās.

12 Et in **columnā** **nūbis** ductor eōrum fuistī per diem

et in **columnā** **ignis** per noctem,

ut illūmināret eīs viam, per quam ingrediēbantur.

13 Ad montem **quoque** Sinaī dēscendistī

et **locūtus** **es** cum eīs dē caelō;

et dedistī eīs iūdicia **rēcta**

et lēgem rēctam, **mandāta** et **praecepta** **bona**.

14 Et sabbatum sānctificātum tuum ostendistī eīs

et **praecepta** et **mandāta** et lēgem praecēpistī eīs

in manū Moȳsī servī tuī.

15 Pānem **quoque** dē caelō dedistī eīs in famē eōrum

et aquam dē **petrā** ēdūxistī eīs in sitī eōrum;

et dīxistī eīs, ut ingrederentur et **possidērent** terram,

super quam **levāstī** **manum** tuam, ut trāderēs eīs.

16 Ipsī vērō patrēs nostrī **superbē** **ēgērunt**

et indūrāvērunt cervīcēs suās et nōn audiērunt **mandāta** **tua**.

17 Et nōluērunt audīre

et nōn sunt recordātī mīrābilium tuōrum, quae fēcerās eīs,

et indūrāvērunt cervīcēs suās

et posuērunt caput suum,

ut reverterentur ad servitūtem suam in Aegyptum.

Tū autem Deus propitius, clēmēns et misericors,

**longanimis** et multae miserātiōnis, nōn dērelīquistī eōs.

18 Et quidem, cum fēcissent sibi vitulum cōnflātilem

et dīxissent: “Iste **est** Deus tuus,

quī ēdūxit tē dē Aegyptō”

fēcēruntque blasphēmiās magnās;

19 tū autem in misericordiīs tuīs multīs

nōn dīmīsistī eōs in dēsertō:

**columna** **nūbis** nōn recessit ab eīs per diem,

ut dūceret eōs in viam;

et **columna** **ignis** per noctem,

ut illūmināret eīs iter, per quod ingrederentur.

20 Et spīritum tuum bonum dedistī, quī docēret eōs,

et **manna** tuum nōn prohibuistī ab ōre eōrum

et aquam dedistī eīs in sitī eōrum.

21 Quadrāgintā annīs **pāvistī** eōs in dēsertō,

nihilque eīs dēfuit;

vestīmenta eōrum nōn inveterāvērunt,

et **pedēs** eōrum nōn intumuērunt.

22 Et dedistī eīs **rēgna** et **populōs**

et partītus **es** eīs sortēs;

et possēdērunt terram Sehon et terram **rēgis** Hesebon

et terram Og **rēgis** Basān[\*][basan].

23 Et multiplicāstī fīliōs eōrum sīcut stēllās caelī;

et addūxistī eōs ad terram, dē **quā** dīxerās patribus eōrum,

ut ingrederentur et **possidērent**.

24 Et vēnērunt fīliī et possēdērunt terram,

et humiliāstī **cōram** eīs habitātōrēs terrae Chananaēōs;

et dedistī eōs in manū eōrum

et **rēgēs** eōrum et **populōs** terrae,

ut facerent eīs, sīcut placēbat illīs.

25 Cēpērunt itaque urbēs mūnītās et humum pinguem;

et possēdērunt domōs plēnās cūnctīs bonīs,

cisternās ab aliīs fabricātās, vīneās et **olīvēta**

et ligna **pōmifera** **multa**.

Et comēdērunt et saturātī sunt et impinguātī sunt

et dēlectātī sunt in bonitāte **tuā** **magnā**.

26 Vexāvērunt autem tē et rebellāvērunt contrā tē

et prōiēcērunt lēgem tuam post terga **sua**;

et prophētās tuōs **occīdērunt**,

quī contestābantur eōs, ut reverterentur ad tē;

fēcēruntque blasphēmiās grandēs.

27 Et dedistī eōs in manū hostium suōrum,

et afflīxērunt eōs;

et in tempore trībulātiōnis suae clāmāvērunt ad tē,

et tū dē caelō audīstī

et secundum miserātiōnēs tuās multās dedistī eīs salvātōrēs,

quī salvārent eōs dā manū hostium suōrum.

28 Cumque requiēvissent, reversī sunt,

ut facerent **mālum** in cōnspectū tuō;

et dērelīquistī eōs in manū inimīcōrum suōrum,

et dominātī sunt eīs.

Conversīque sunt et clāmāvērunt ad tē;

tū autem dē caelō exaudīstī

et līberāstī eōs in misericordiīs tuīs multīs vicibus.

29 Et contestātus **es** eōs, ut redūcerēs eōs ad lēgem tuam;

ipsī vērō **superbē** **ēgerunt** et nōn audiērunt **mandāta** **tua**

et in iūdicia **tua** peccāvērunt, quae sī fēcerit homō, vīvet in eīs, et dedērunt umerum rebellem

et cervīcem suam indūrāvērunt nec audiērunt.

30 Et pepercistī eīs annōs multōs

et contestātus **es** eōs in spīritū tuō

per **manum** prophētārum tuōrum, et nōn audiērunt;

et trādidistī eōs in manū **populōrum** terrārum.

31 In misericordiīs autem tuīs plūrimīs

nōn fēcistī eōs in cōnsūmptiōnem

nec dērelīquistī eōs;

quoniam Deus misericors et clēmēns **es** tū.

32 Nunc itaque, Deus noster **magne**, **fortis** et **terribilis**,

cūstōdiēns **pactum** et misericordiam,

nē parvipendās omnem labōrem,

quī **invēnit** nōs, **rēgēs** nostrōs et prīncipēs nostrōs

et sacerdōtēs nostrōs et prophētās nostrōs

et patrēs nostrōs et omnem **populum** tuum

ā diēbus rēgum Assyriae usque in diem hanc.

33 Et tū iūstus **es** in omnibus, quae vēnērunt super nōs,

quia **rēctē** fēcistī,

nōs autem **impiē** ēgimus.

34 **Rēgēs** nostrī, prīncipēs nostrī, sacerdōtēs nostrī et patrēs nostrī

nōn fēcērunt lēgem tuam

et nōn attendērunt **mandāta** **tua** et testimōnia **tua**,

quae testificātus **es** in eīs.

35 Et ipsī in rēgnīs **suīs** et in bonitāte **tua** **multa**, quam dederās eīs,

et in **terrā** **lātissimā** et pinguī,

quam trādiderās in cōnspectū eōrum,

nōn serviērunt tibi nec reversī sunt ā studiīs **suīs** pessimīs.

36 Ecce nōs ipsī hodiē servī sumus;

et in **terrā**, quam dedistī patribus nostrīs,

ut comederent frūctum eius et **bona** eius, nōs ipsī servī sumus.

37 Et frūgēs eius multiplicantur rēgibus,

quōs posuistī super nōs propter **peccāta** **nostra**,

et corporibus nostrīs dominantur et iūmentīs nostrīs

secundum voluntātem suam,

et in trībulātiōne **magnā** sumus”.

## 10

1 ”Super omnibus ergō hīs nōs ipsī percutimus foedus et scrībimus, et signant prīncipēs nostrī, Lēvītae nostrī et sacerdōtēs nostrī”.

2 Signātōrēs autem fuērunt: Nehemiās praepositus, fīlius Hachaliae, et Sedeciās,

3 Saraiās, Azariās, Iēremīās,

4 Phassur, Amariās, Melchiās,

5 Hattus, Sebānia, Melluch,

6 Harim, Meremoth, Abdīās,

7 Daniēl, Genthōn, Baruch,

8 Mosollam, Abia, Miamin,

9 Maazia, Belgāī, Semēia; hī sacerdōtēs.

10 Porrō Lēvītae: Iesua fīlius Azāniae, Bennuī dē fīliīs Henadad, Cadmihel

11 et frātrēs eōrum Sebaniā, Hōdia, Celitā, Phalāia, Hanan,

12 Micha, Rohob, Hasabia,

13 Zacchur, Serebia, Sebaniā,

14 Hōdia, Bānī, Baninu.

15 **Capita** **populī**: Pharōs, Phahathmoab, Elam, Zethua, Bānī,

16 Bunnī, Azgad, Bebāī,

17 Adōnia, Beguāī, **Adīn**,

18 Āter, **Ezechia**, Azur,

19 Hodia, Hasum, Bēsāī,

20 Hareph, Anathoth, Nebāī,

21 Megphiās, Mosollam, Hezir,

22 Mesezabel, Sadoc, Iedduā,

23 Pheltia, Hanān, Anaiā,

24 Osee, Hanānia, Hassub,

25 Alohēs, Phalea, Sobec,

26 Rehum, Hasabna, Maasiā,

27 Ahia, Hanān, Anān,

28 Melluch, Harim, Baāna.

29 Et **reliquī** dē **populō**, sacerdōtēs, Lēvītae, iānitōrēs et cantōrēs, oblātī et omnēs, quī sē sēparāvērunt dē **populīs** terrārum ad lēgem Deī, uxōrēs eōrum, fīliī eōrum et fīliae eōrum, omnēs, quī poterant sapere,

30 adhaesērunt frātribus **suīs** optimātibus pollicentēs et iūrantēs, ut ambulārent in **lēge** Deī, quam dederat in manū Moȳsī servī Deī, et ut facerent et cūstōdīrent **ūniversa** **mandāta** Dominī Deī nostrī et iūdicia eius et **praecepta** eius,

31 et ut nōn darēmus fīliās nostrās **populō** terrae et fīliās eōrum nōn acciperēmus fīliīs nostrīs.

32 Et sī **populī** terrae importāverint vēnālia et omnia **cibāria** per diem sabbatī, ut vēndant, nōn accipiēmus ab eīs in sabbatō et in **diē** sānctificātō; et dīmittēmus annum septimum et omnem exāctiōnem.

33 Et statuimus super nōs **praecepta**, ut dēmus tertiam partem siclī per annum ad opus **domūs** Deī nostrī,

34 ad pānēs prōpositiōnis et ad oblātiōnem sempiternam et in holocaustum sempiternum in sabbatīs, in calendīs, in sollemnitātibus et in **sānctificāta** et in sacrificium prō peccātō, ut expiētur prō Isrāēl, et in omnem ūsum **domūs** Deī nostrī.

35 Sortēs ergō mīsimus super oblātiōnem lignōrum inter sacerdōtēs et Lēvītās et **populum**, ut īnferrentur in domum Deī nostrī per domōs patrum nostrōrum, in temporibus cōnstitūtīs ab annō in annum, ut ārdērent super altāre dominī Deī nostrī, sīcut scrīptum **est** in **lēge**;

36 et ut afferrēmus **prīmōgenita** terrae nostrae et **prīmitīva** ūniversī **frūctūs** **omnis** lignī ab annō in annum in domō Dominī,

37 et **prīmitīva** fīliōrum nostrōrum et pecorum nostrōrum, sīcut scrīptum **est** in **lēge**, et **prīmitīva** boum nostrōrum et ovium nostrārum, ut afferrentur in domum Deī nostrī sacerdōtibus, quī ministrant in domō Deī nostrī;

38 et prīmitiās cibōrum nostrōrum et lībāminum nostrōrum et pōma **omnis** lignī, vīndēmiae **quoque** et oleī, afferēmus sacerdōtibus ad gazophylacium Deī nostrī, et decimam partem terrae nostrae **Lēvītis**. Ipsī Lēvītae decimās accipient ex omnibus cīvitātibus agricultūrae nostrae.

39 Erit autem sacerdōs fīlius Aarōn cum **Lēvītīs** in decimīs Lēvītārum colligendīs, et Lēvītae offerent decimam partem decimae in domō Deī nostrī ad gazophylācium thēsaurī.

40 Ad gazophylācium enim dēportābunt fīliī Isrāēl et fīliī **Levī** prīmitiās frūmentī, vīnī et oleī; et ibi erunt vāsa **sānctificāta** et sacerdōtēs, quī ministrābant, et iānitōrēs et cantōrēs. Et nōn dīmittēmus domum Deī nostrī.

## 11

1 Habitāvērunt autem prīncipēs **populī** in Ierusālem; **reliqua** vērō plēbs mīsit sortem, ut addūcerent ūnum **virum** dē decem ad habitandum in Ierusālem cīvitāte **sānctā**, novem vērō partēs in cīvitātibus.

2 Benedīxit autem **populus** omnibus **virīs**, quī sē sponte obtulerant, ut habitārent in Ierusālem.

3 Hī sunt itaque prīncipēs prōvinciae, quī habitāvērunt in Ierusālem et in cīvitātibus Iūdae. Habitāvit autem ūnusquisque in possessiōne **suā**, in urbibus **suīs**, Isrāēl, sacerdōtēs, Lēvītae, oblātī et fīliī servōrum Salomōnis.

4 Et in Ierusālem habitāvērunt dē fīliīs Iūdae et dē fīliīs Beniamin. Dē fīliīs Iūdae: Athaiās fīlius Oziam fīliī Zacharīae fīliī Amāriae fīliī Saphatiae fīliī Malaleel, dē fīliīs Phārēs;

5 et Maasia fīlius Baruch fīlius Cholhoza fīlius Hazia fīlius Adaia fīlius Ioiarib fīlius Zacharīae fīlius Silonitis.

6 Omnēs fīliī Phārēs, quī habitāvērunt in Ierusālem, quadringentī sexāgintā octo **virī** fortēs.

7 Hī sunt autem fīliī Beniamin: Sallu fīlius Mosollam fīlius Ioed fīlius Phadaia fīlius Colaia fīlius Maasia fīlius Etheel fīlius Iesaia;

8 et frātrēs eius **virī** fortēs, nōngentī vīgintī octo.

9 Et Ioēl fīlius Zechrī praepositus eōrum, et Iūdās fīlius Asāna super cīvitātem secundus.

10 Et dē sacerdōtibus: Iedaia fīlius Ioiarib fīlius

11 Saraia fīlius Helciae fīlius Mosollam fīlius Sadoc fīlius Meraioth fīlius Achitob prīnceps **domūs** Deī;

12 et frātrēs eōrum facientēs **opera** templī, octingentī vīgintī duo. Et Adaia fīlius Ieroham fīlius Phelelia fīlius Amsī fīlius Zacharīae fīlius Phassur fīlius Melchiae;

13 et frātrēs eius prīncipēs familiārum **ducentī** quadrāgintā duo. Et Amassaī fīlius Azareel fīlius Ahazī fīlius Mosollamoth fīlius Emmer;

14 et frātrēs eōrum potentēs nimis, centum vīgintī octo; et praepositus eōrum Zabdiel vir **nōbilis**.

15 Et dē **Lēvītīs**: Semēia fīlius Hassub fīlius Ezricam fīlius Hasabia fīlius Bunnī;

16 et Sabethāī et Iozabad super omnia **opera**, quae erant forīnsecus in domō Deī, dē prīncipibus Lēvītārum;

17 et Matthānia fīlius Micha fīlius Zebedaēī fīlius Asaph magister chorī incohābat ōrātiōnem; et Becbecia secundus dē frātribus eius, et Abdā fīlius Sammua fīlius Galal fīlius Idithun.

18 Omnēs Lēvītae in cīvitāte **sānctā** **ducentī** octōgintā quattuor.

19 Et iānitōrēs: Accub, Telmōn et frātrēs eōrum, quī cūstōdiēbant ōstia, centum septuāgintā duo.

20 Et **reliquī** ex Isrāēl sacerdōtēs et Lēvītae in ūniversīs cīvitātibus Iūdae, ūnusquisque in possessiōne **suā**.

21 Et oblātī habitābant in Ophel; et Siha et Gaspha super oblātōs.

22 Et praefectus Lēvītārum in Ierusālem Ozī fīlius Bānī fīlius Hasabiae fīlius Matthāniae fīlius Michae dē fīliīs Asaph, cantōrēs in ministeriō **domūs** Deī.

23 Praeceptum quippe **rēgis** super eōs erat, et ōrdō in cantōribus per diēs singulōs.

24 Et Phethahia fīlius Mesezabel dē fīliīs Zara fīliī Iūdae, lēgātus **rēgis** in omnī negōtiō **populī**.

25 Et in vīculīs per omnēs regiōnēs eōrum, dē fīliīs Iūdae habitāvērunt in Cariatharbe et in pāgīs eius et in Dibon et in pāgīs eius et in Cabseel et in vīculīs eius

26 et in Iesuā et in Moladā et in Bethpheleth

27 et in Asarsual et in Bersabee et in pāgīs eius

28 et in Siceleg et in Mochōnā et in pāgīs eius

29 et in Remmon et in Saraā et in Ierimoth,

30 Zanoa, Odollam et in **vīllīs** eārum, Lachīs et regiōnibus eius et Azēcā et pāgīs eius. Et habitāvērunt ā Bersabee usque ad **vallem** Ennom.

31 Fīliī autem Beniamin in Gabaā, Machmas et Hāī et Bethel et pāgīs eius,

32 Anathoth, Nob, Anānia,

33 Āsor, Rama, Getthaim,

34 Hadid, Seboim et Nebāllat,

35 Lod et Ōnō et **valle** Artificum.

36 Et dē **Lēvītīs** portiōnēs in **Iūda** et Beniamin.

## 12

1 Hī sunt autem sacerdōtēs et Lēvītae, quī ascendērunt cum Zorobabel fīliō Salathiel et Iesua: Sarāia, Iēremīās, Esdrās,

2 Amāria, Melluch, Hattus,

3 Secheniās, Rehum, Meremoth,

4 Addō, Genthōn, Abiā,

5 Miamin, Maadīā, **Belgā**,

6 Semēia et Ioiarib, Iedaia,

7 Sallu, Amoc, Helciās, Iedaiā. Istī prīncipēs sacerdōtum et frātrum eōrum in diēbus Iesua.

8 Porrō Lēvītae: Iesua, Bennui, Cadmihēl, Serebia, **Iūda**, Matthāniās, super hymnōs ipse et frātrēs eius;

9 et Becbecia atque Hannī frātrēs eōrum **cōram** eīs per vicēs suās.

10 Iesua autem genuit Ioachim, et Ioachim genuit Eliasib, et Eliasib genuit Ioiada,

11 et Ioiada genuit **Ionathān**, et **Ionathān** genuit Ieddua.

12 In diēbus autem Ioachim erant sacerdōtēs prīncipēs familiārum: Sarāiae Maraia, Iēremīae Hanānia,

13 Esdrae Mosollam, Amāriae Iohanan,

14 Mīlichō **Ionathān**, Sebāniae Ioseph,

15 Harim Edna, Meraioth Helcī,

16 Adāiae **Zacharīa**, Genthon Mosollam,

17 Abiae Zechrī, Miamin Maadiae Pheltī,

18 Belgae Sammua, Semēiae **Ionathān**,

19 Ioiarib Matthanāī, Iedāiae Ozī,

20 Sellāī Celāī, Amoc Heber,

21 Helciae Hasabia, Iedāiae Nathanael.

22 Lēvītae in diēbus Eliasib et Ioiada et Iohanan et Ieddua scrīptī prīncipēs familiārum et sacerdōtēs usque ad regnurn **Dārīī** Persae.

23 Fīliī **Levī** prīncipēs familiārum scrīptī in **librō** Chronicōrum usque ad diēs **Ionathān** fīliī Eliasib.

24 Et prīncipēs Lēvītārum Hasabiā, Serebia, Iesuā, Bennuī et Cadmihel et frātrēs eōrum **cōram** eīs, ut laudārent et cōnfitērentur iuxtā praeceptum Dāvīd **virī** Deī per vicēs suās;

25 Matthānia et Becbecia, Abdia, Mosollam, Telmon, Accub iānitōrēs ad cūstōdiam horreōrum iuxtā portās.

26 Hī in diēbus Ioachim fīliī Iesua fīliī Iosedec et in diēbus Nehēmiae **ducis** et Esdrae **sacerdōtis** scrībaeque.

27 In dēdicātiōne autem mūrī Ierusālem requīsiērunt Lēvītās dē omnibus locīs **suīs**, ut addūcerent eōs in Ierusālem et facerent dēdicātiōnem in **laetitiā**, in āctiōne grātiārum et canticō et cymbalīs, psaltēriīs et citharīs.

28 Congregātī sunt autem cantōrēs dē campestribus circā Ierusālem et dē **vīllīs** Netophathītārum 29 et dē Bethgalgala et dē regiōnibus Gabaa et Azmaveth, quoniam vīllās aedificāvērunt sibi cantōrēs in circuitū Ierusalem.

30 Et mundātī sunt sacerdōtēs et Lēvītae et mundāvērunt **populum** et portās et mūrum.

31 **Ascendēre** autem fēcī prīncipēs Iūdae super mūrum et statuī duōs magnōs chorōs laudantium, quōrum ūnus īvit ad dexteram super mūrum ad portam Sterquilīniī.

32 Et īvit post eōs Osaīās et **media** pars prīncipum Iūdae

33 et Azāriās, Esdrās et Mosollam,

34 Iūdās et Beniamin et Semeia et Iēremīās.

35 Et dē sacerdōtibus cum tubīs et Zacharīās fīlius **Ionathān** fīlius Semēiae fīlius Matthāniae fīlius Michāiae fīlius Zacchur fīlius Asaph;

36 et frātrēs eius Semēia et Azareel, Malalāī, Galalāī, Maāī, Nathanaēl et Iūdās et Hanānī cum mūsicīs Dāvīd **virī** Deī; et Esdrās **scrība** ante eōs et in **portā** **Fontis**.

37 Prōcessērunt per **gradūs** cīvitātis Dāvīd in ascēnsū mūrī super domum Dāvīd et usque ad portam Aquārum ad orientem.

38 Et chorus secundus grātiās referentium ībat ex adversō, et ego post eum, et **media** pars **populī** super mūrum et super turrim Furnōrum et usque ad mūrum lātissimum

39 et super portam Ephraim et super portam Antīquam et super portam Piscium et turrim Hananeel et turrim Meah et usque ad portam Gregis; et stetērunt in **portā** Cūstōdiae.

40 Stetēruntque duo chorī laudantium in domō Deī, et ego et **dīmidia** pars magistrātuum mēcum.

41 Et sacerdōtēs Eliachim, Maasia, Miamin, Michāia, Elioenāī, **Zacharīa**, Hanānia in tubīs;

42 et Maasia et Semēia et Eleazar et Ozī et Iohanan et Melchia et Elam et Ezer. Et **clārē** cecinērunt cantōrēs et Izrahia praepositus.

43 Et obtulērunt in **diē** **illa** sacrificia **magna** et laetātī sunt; Deus enim laetificāverat eōs **laetitia** **magna**; sed et uxōrēs eōrum et **līberī** gāvīsī sunt, et **audīta** **est** **laetitia** Ierusālem procul.

44 Praeposuērunt **quoque** in **diē** **illa** virōs super gazophylāciā ad thēsaurum, ad lībāmina et ad prīmitiās et ad decimās, ut colligerent in **eā** dē agrīs cīvitātum partēs lēgitimās prō sacerdōtibus et **Lēvītīs**; quia laetificātus **est** **Iūda** in sacerdōtibus et **Lēvītīs**, quī adstitērunt

45 et serviērunt in ministeriō Deī **suī** et in ministeriō pūrificātiōnis simul cum cantōribus et iānitōribus iuxtā praeceptum Dāvīd et Salomōnis fīliī eius;

46 quia in diēbus Dāvīd et Asaph ab exōrdiō erant catervae cantōrum et **carmina** **laudis** et āctiōnis grātiārum Deō.

47 Et **omnīs** Isrāēl in diēbus Zorobabel et in diēbus Nehemiae dabant partēs cantōribus et iānitōribus per diēs singulōs partem suam et partēs cōnsecrābant **Lēvītīs**, et Lēvītae cōnsecrābant fīliīs Aarōn.

## 13

1 In **diē** autem illō **lectum** **est** in volūmine Moȳsī, audiente **populō**, et inventum **est** scrīptum in eō quod nōn dēbeant introīre Ammonītēs et Mōabītēs in ecclēsiam Deī usque in aeternum,

2 eō quod nōn occurrerint fīliīs Isrāēl cum pāne et **aquā** et condūxerint adversum eōs Balaam ad maledīcendum eīs, et convertit Deus noster maledictiōnem in benedictiōnem.

3 Factum **est** autem, cum audīssent lēgem, sēparāvērunt omnem prōmiscuum ab Isrāēl.

4 Ante **hōc** autem erat Eliasib sacerdōs, quī fuerat praepositus in gazophylāciō **domūs** Deī nostrī et proximus Thobiae;

5 fēcerat **eī** gazophylācium grande, ubi anteā repōnēbant **mūnera** et tūs et vāsa et decimam frūmentī, vīnī et oleī, partēs Lēvītārum et cantōrum et iānitōrum et **tribūta** sacerdōtum.

6 In omnibus autem hīs nōn fuī in Ierusālem, quia annō trīcēsimō secundō **Artaxerxīs** **rēgis** Babylōnis **vēnī** ad rēgem et in fīne diērum rogāvī, ut abīrem ā **rēge**,

7 et **vēnī** in Ierusālem. Et intellēxī **mālum**, quod fēcerat Eliasib Thobiae: fēcerat enim **eī** thēsaurum in vestibulīs **domūs** Deī.

8 Et **malum** mihi vīsum **est** valdē, et prōiēcī vāsa **domūs** Thobiae forās dē gazophylāciō;

9 praecēpīque, et ēmundāvērunt gazophylācia, et rettulī ibi vāsa **domūs** Deī, oblātiōnem et tūs.

10 Et cognōvī quod partēs Lēvītārum nōn fuissent datae, et fūgisset ūnusquisque in campum suum dē **Lēvītīs** et cantōribus, quī ministrābant.

11 Et ēgī causam adversus **magistrātūs** et dīxī: ”Quārē dērelīquimus domum Deī?”. Et congregāvī eōs et fēcī stāre in statiōnibus **suīs**.

12 Et **omnis** **Iūda** apportābat decimam frūmentī, vīnī et oleī in horrea.

13 Et cōnstituī super horrea Selēmiam sacerdōtem et Sadoc scrībam et Phadāiam dē **Lēvītīs** et iuxtā eōs Hanan fīlium Zacchur, fīlium Matthāniae, quoniam fidēlēs comprobātī sunt; et ipsī cūram habēbant distribuendī partēs frātribus **suīs**.

14 Mementō meī, Deus meus, prō **hōc**; et nē dēleās **opera** **mea** **bona**, quae fēcī in domō Deī meī et in ministeriīs eius!

15 In diēbus illīs vīdī in **Iūdā** calcantēs **torculāria** in sabbatō, portantēs acervōs et onerantēs super asinōs vīnum et ūvās et **fīcūs** et omne onus et īnferentēs in Ierusalem **diē** sabbatī; et contestātus sum, quandō vēndēbant **cibāria**.

16 Et ibi Tyriī habitāvērunt in **eā** īnferentēs piscēs et omnia vēnālia et vēndēbant in sabbatīs fīliīs Iūdae in Ierusālem.

17 Et obiūrgāvī optimātēs Iūdae et dīxī eīs: ”Quae **est** haec rēs **mala**, quam vōs facitis, et **prōfānātis** diem sabbatī?

18 Numquid nōn haec fēcērunt patrēs nostrī, et addūxit Deus noster super nōs omne **malum** **hoc** et super cīvitātem hanc? Et vōs **additis** īrācundiam super Isrāēl prōfānandō sabbatum!”.

19 Factum **est** autem, cum obscūrātae **essent** portae Ierusālem ante diem sabbatī, dīxī, et clausērunt iānuās; et praecēpī, ut nōn aperīrent eās usque post sabbatum. Et dē puerīs meīs cōnstituī super portās, ut nūllus īnferret onus in **diē** sabbatī.

20 Et mānsērunt negōtiātōrēs et vēndentēs **ūniversa** vēnālia **foris** Ierusālem semel et bis.

21 Et contestātus sum eōs et dīxī eīs: ”Quārē **manētis** ex adversō mūrī? Sī iterum **hoc** **fēcerītis**, **manum** mittam in vōs”. Itaque ex tempore illō nōn vēnērunt in sabbatō.

22 Dīxī **quoque** **Lēvītis**, ut mundārentur et venīrent ad cūstōdiendās portās et sānctificandam diem sabbatī.

Et prō **hōc** ergō mementō meī, Deus meus, et **parce** mihi secundum multitūdinem miserātiōnum tuārum!

23 Sed et in diēbus illīs vīdī Iūdaeōs, quī dūxerant uxōrēs Azotidās, Ammonitidās et Moabitidās.

24 Et fīliī eōrum ex **mediā** **parte** loquēbantur Azotīcē et nesciēbant loquī **Iūdaicē** vel loquēbantur iuxtā linguam ūnīus vel alterīus **populī**.

25 Et obiūrgāvī eōs et maledīxī et **cecidī** quōsdam ex eīs et dēcalvāvī eōs; et adiūrāvī in Deō, ut nōn darent fīliās suās fīliīs eōrum et nōn acciperent dē fīliābus eōrum fīliīs **suīs** et sibimetipsīs dīcēns:

26 ”Numquid nōn in huiuscemodī rē peccāvit Salomōn rēx Isrāēl? Et **certē** in gentibus multīs nōn erat rēx **similis** **eī**, et **dīlēctus** Deō suō erat, et posuit eum Deus rēgem super omnem Isrāēl; et ipsum ergō dūxērunt ad peccātum mulierēs aliēnigenae.

27 Numquid et vōbīs obsequentēs faciēmus omne **malum** grande **hoc**, ut praevāricēmur in Deō nostrō et dūcāmus uxōrēs peregrīnās?”.

28 Ūnus autem dē fīliīs Ioiada fīliī Eliasib **sacerdōtis** magnī gener erat Sanabāllat Horōnītēs, quem fugāvī ā mē.

29 Recordāre, Domine Deus meus, adversum eōs, quī polluunt sacerdōtium et **pactum** sacerdōtāle et lēvīticum!

30 Igitur mundāvī eōs ab omnibus aliēnigenīs et cōnstituī ōrdinēs prō sacerdōtibus et **Lēvītīs**, ūnumquemque in ministeriō suō,

31 et prō oblātiōne lignōrum in temporibus cōnstitūtīs et prō prīmitiīs. Mementō meī, Deus meus, in bonum.

[abraham]: <Ambiguous Forms.md#abraham>
[basan]: <Ambiguous Forms.md#basan>
[moyses]: <Ambiguous Forms.md#moyses>
