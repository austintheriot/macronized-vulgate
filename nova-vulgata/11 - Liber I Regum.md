# **LIBER** PRĪMUS RĒGUM

[1](#1) [2](#2) [3](#3) [4](#4) [5](#5) [6](#6) [7](#7) [8](#8) [9](#9) [10](#10) [11](#11) [12](#12) [13](#13) [14](#14) [15](#15) [16](#16) [17](#17) [18](#18) [19](#19) [20](#20) [21](#21) [22](#22)

## 1

1 Et rēx Dāvīd senuerat habēbat que aetātis plūrimōs diēs; cum que operīrētur vestibus, nōn calefiēbat.

2 Dīxērunt ergō **eī** servī **suī**: ”Quaerātur dominō nostrō **rēgī** **adulēscentula** virgō et stet **cōram** **rēge** et cūram eius agat dormiatque in sinū tuō et calefaciat dominum nostrum rēgem”.

3 Quaesiērunt igitur adulēscentulam speciōsam in omnibus fīnibus Isrāēl et invēnērunt Abisag Sunamītin et addūxērunt eam ad rēgem.

4 Erat autem **puella** **pulchra** nimis et cūram agēbat **rēgis** et ministrābat **eī**; rēx vērō nōn cognōvit eam.

5 Adoniās autem fīlius Haggith ēlevābātur dīcēns: ”Ego rēgnābō!”. Fēcitque sibi currum et equitēs et quīnquāgintā virōs, quī ante eum currerent.

6 Nec corripuit eum pater suus aliquandō dīcēns: ”Quārē **hoc** fēcistī?”. Erat autem et ipse pulcher valdē, secundus nātū post Absalom.

7 Et sermō **eī** cum Ioab fīliō Sarviae et cum Abiathar sacerdōte, quī adiuvābant partēs Adōniae.

8 Sadoc vērō sacerdōs et Banaiās fīlius Ioiadae et Nathan **prophēta** et Semēī et Reī et rōbur **exercitūs** Dāvīd nōn erat cum Adōnia.

9 **Immolātis** ergō Adōniās ovibus et vitulīs et pinguibus iuxtā lapidem Zoheleth, quī erat vīcīnus fontī Rogel, vocāvit ūniversōs frātrēs suōs fīliōs **rēgis** et omnēs virōs Iūdae servōs **rēgis**;

10 Nathan autem prophētam et Banāiam et rōbustōs quōsque et Salomōnem frātrem suum nōn vocāvit.

11 Dīxit itaque Nathan ad Bethsabee mātrem Salomōnis: ”Num audīstī quod rēgnāverit Adōniās fīlius Haggith, et dominus noster Dāvīd **hoc** ignōrat?

12 Nunc ergō **venī**, accipe ā mē cōnsilium et **salvā** animam tuam fīliīque tuī Salomōnis.

13 **Vāde** et ingredere ad rēgem Dāvīd et dīc **eī**: **Nōnne** tū, domine mī rēx, iūrāstī mihi ancillae tuae dīcēns: “Salomōn fīlius tuus rēgnābit post mē et ipse sedēbit in soliō meō”? Quārē ergō rēgnat Adōniās?

14 Et, adhūc ibi tē loquente cum **rēge**, ego veniam post tē et complēbō sermōnēs tuōs”.

15 **Ingressa** **est** itaque Bethsabee ad rēgem in cubiculō; rēx autem senuerat nimis, et Abisag Sunamītis ministrābat **eī**.

16 Inclīnāvit sē Bethsabeē et adōrāvit rēgem; ad quam rēx: ”Quid tibi, inquit, vīs?”.

17 Quae respondēns ait: ”Domine mī, tū iūrāstī per Dominum Deum tuum ancillae tuae: “Salomōn fīlius tuus rēgnābit post mē, et ipse sedēbit in soliō meō”;

18 et ecce nunc Adōniās rēgnat, tē, domine mī rēx, ignōrante.

19 Mactāvit bovēs et pinguia quaeque et ovēs plūrimās et vocāvit omnēs fīliōs **rēgis**, Abiathar **quoque** sacerdōtem et Ioab prīncipem mīlitiae; Salomōnem autem servum tuum nōn vocāvit.

20 Vērumtamen, domine mī rēx, in tē oculī respiciunt tōtīus Isrāēl, ut **indicēs** eīs **quis** **sedēre** dēbeat in soliō tuō, domine mī rēx, post tē.

21 Eritque, cum dormierit dominus meus rēx cum patribus **suīs**, erimus ego et fīlius meus Salomōn peccātōrēs”.

22 Adhūc **illa** loquente cum **rēge**, Nathan **prophēta** **venit**;

23 et nūntiāvērunt **rēgī** dīcentēs: ”**Adest** Nathan **prophēta**”. Cumque introīsset ante cōnspectum **rēgis** et adōrāsset eum prōnus in terram,

24 dīxit Nathan: ”Domine mī rēx, tū ergō dīxistī: “Adōniās rēgnet post mē, et ipse sedeat super thronum meum”?

25 Quia dēscendit hodiē et immolāvit bovēs et pinguia et arietēs plūrimōs et vocāvit ūniversōs fīliōs **rēgis** et prīncipēs **exercitūs**, Abiathar **quoque** sacerdōtem; illiquē vēscentēs et bibentēs **cōram** eō dīxērunt: “Vīvat rēx Adōniās!”.

26 Mē autem servum tuum et Sadoc sacerdōtem et Banaiam fīlium Ioiadae et Salomōnem famulum tuum nōn vocāvit.

27 Numquid ā dominō meō **rēge** exīvit **hoc** verbum, et mihi nōn indicāstī servō tuō **quis** sessūrus **esset** super thronum dominī meī **rēgis** post eum?”.

28 Et respondit rēx Dāvīd dīcēns: ”**Vocāte** ad mē Bethsabee”. Quae cum fuisset **ingressa** **cōram** **rēge** et stetisset ante eum,

29 iūrāvit rēx et ait: ”Vīvit Dominus, quī ēruit animam meam dē omnī **angustiā**,

30 quia, sīcut iūrāvī tibi per Dominum, Deum Isrāēl, dīcēns: Salomōn fīlius tuus rēgnābit post mē et ipse sedēbit super solium meum prō mē, sīc faciam hodiē”.

31 Summissōque Bethsabee in terram vultū, adōrāvit rēgem dīcēns: ”Vīvat dominus meus rēx Dāvīd in aeternum!”.

32 Dīxit **quoque** rēx Dāvīd: ”**Vocāte** mihi Sadoc sacerdōtem et Nathan prophētam et Banāiam fīlium Ioiadae”. Quī cum ingressī fuissent **cōram** **rēge**,

33 dīxit ad eōs: ”Tollite vōbīscum servōs dominī vestrī et impōnite Salomōnem fīlium meum, super mūlam meam et dūcite eum in Gihōn,

34 et ungat eum ibi Sadoc sacerdōs et Nathan **prophēta** in rēgem super Isrāēl, et **cānētis** **būcina** atque **dicētis**: “Vīvat rēx Salomōn!”.

35 Et ascendētis post eum, et veniet et sedēbit super solium meum, et ipse rēgnābit prō mē; illiquē praecipiam, ut sit dux super Isrāēl et super Iūdam”.

36 Et respondit Banāiās fīlius Ioiadae **rēgī** dīcēns: ”Āmēn, sīc loquātur Dominus Deus dominī meī **rēgis**.

37 Quōmodo fuit Dominus cum dominō meō **rēge**, sīc sit cum Salomōne et sublīmius faciat solium eius ā soliō dominī meī **rēgis** Dāvīd”.

38 Dēscendit ergō Sadoc sacerdōs et Nathan **prophēta** et Banaiās fīlius Ioiadae et Cherethī et Phelethī, et imposuērunt Salomōnem super mūlam **rēgis** Dāvīd et addūxērunt eum in Gihon.

39 Sūmpsitque Sadoc sacerdōs **cornū** oleī dē tabernāculō et ūnxit Salomōnem; et cecinērunt **būcina**, et dīxit **omnis** **populus**: ”Vīvat rēx Salomōn!”.

40 Et ascendit **ūniversa** multitūdō post eum, et **populus** **canēbat** tībiīs et laetābātur gaudiō magnō, et īnsonuit **terra** ad clāmōrem eōrum.

41 Audīvit autem Adōniās et omnēs, quī invītātī fuerant ab eō; iamque convīvium fīnītum erat. Sed et Ioab, **audīta** vōce tubae, ait: ”Quid sibi vult clāmor cīvitātis **tumultuantis**?”.

42 Adhūc illō loquente, **Ionathān** fīlius Abiathar **sacerdōtīs** **venit**; cui dīxit Adoniās: ”Ingredere, quia vir strēnuus **es** et **bona** nūntiāns”.

43 Responditque **Ionathān** Adōniae: ”Nēquāquam! Dominus enim noster, rēx Dāvīd, rēgem cōnstituit Salomōnem

44 mīsitque cum eō Sadoc sacerdōtem et Nathan prophētam et Banaiam fīlium Ioiadae et Cherethī et Phelethī, et imposuērunt eum super mūlam **rēgis**;

45 ūnxēruntque eum Sadoc sacerdōs et Nathan **prophēta** rēgem in Gihon. Et ascendērunt inde laetantēs, et īnsonuit cīvitās; haec **est** vōx, quam audīstis.

46 Sed et Salomōn sēdit super soliō rēgnī,

47 et ingressī servī **rēgis** benedīxērunt dominō nostrō **rēgī** Dāvīd dīcentēs: “Amplificet Deus **nōmen** Salomōnis super **nōmen** tuum et magnificet thronum eius super thronum tuum”. Et adōrāvit rēx in lectulō suō.

48 Īnsuper et haec **locūtus** **est**: “Benedictus Dominus, Deus Isrāēl, quī **dēdit** hodiē sedentem in soliō meō, videntibus oculīs meīs””.

49 Territī sunt ergō et surrēxērunt omnēs, quī invītātī fuerant ab Adōnia, et īvit ūnusquisque in viam suam.

50 Adoniās autem timēns Salomōnem surrēxit et abiit tenuitque cornua **altāris**.

51 Et nūntiāvērunt Salomōnī dīcentēs: ”Ecce Adōniās timēns rēgem Salomōnem tenuit cornua **altāris** dīcēns: “Iūret mihi hodiē rēx Salomōn quod nōn interficiat servum suum gladiō””.

52 Dīxitque Salomōn: ”Sī fuerit vir bonus, nōn cadet nē ūnus quidem capillus eius in terram; sīn autem **malum** inventum fuerit in eō, moriētur”.

53 Mīsit ergō rēx Salomōn et ēdūxit eum ab altārī, et **ingressus** adōrāvit rēgem Salomōnem; dīxitque **eī** Salomōn: ”**Vade** in domum tuam”.

## 2

1 Appropinquāverant autem diēs Dāvīd ut morerētur, praecēpit que Salomōnī fīliō suō dīcēns:

2 ”Ego ingredior viam ūniversae terrae; cōnfortāre et **estō** vir

3 et observā **dēcrēta** Dominī Deī tuī, ut ambulēs in viīs eius et cūstōdiās **statūta** eius et **praecepta** eius et iūdicia et testimōnia, sīcut scrīptum **est** in **lēge** Moȳsī, ut **prōsperē** agās in ūniversīs, quae **facis** et quōcumque tē **verterīs**;

4 ut cōnfirmet Dominus sermōnem suum, quem **locūtus** **est** dē mē dīcēns: “Sī cūstōdierint fīliī tuī viam suam et ambulāverint **cōram** mē in vēritāte, in omnī **corde** suō et in omnī **animā** **suā**, nōn auferētur tibi vir dē soliō Isrāēl”.

5 Tū **quoque** nōstī, quae fēcerit mihi Ioab fīlius Sarviae, quae fēcerit duōbus prīncipibus **exercitus** Isrāēl, Abner fīliō Ner et Amasae fīliō Iether, quōs **occīdit**; et effūdit sanguinem bellī in pāce et posuit cruōrem proeliī in balteō suō, quī erat circā lumbōs eius, et in calceāmentō suō, quod erat in pedibus eius.

6 Faciēs ergō iuxtā sapientiam tuam et nōn **dēdūcēs** cānitiem eius **pācificē** ad īnferōs.

7 Sed fīliīs Berzellāī Galaaditis reddēs grātiam, eruntque comedentēs in **mēnsā** **tuā**; occurrērunt enim mihi, quandō fugiēbam ā faciē Absalom frātris tuī.

8 Habēs **quoque** apud tē Semēī fīlium Gera dē Beniamin dē Bahurim, quī maledīxit mihi maledictiōne **pessimā**, quandō ībam ad Mahanaim; sed quia dēscendit mihi in occursum ad Iordānem, et iūrāvī **eī** per Dominum dīcēns: Nōn tē interficiam gladiō.

9 Tū nōlī patī **esse** eum innoxium; vir autem sapiēns **es** et sciēs, quae faciās **eī** **dēdūcēs**que cānōs eius cum sanguine ad īnfernum”.

10 Dormīvit igitur Dāvīd cum patribus **suīs** et sepultus **est** in cīvitāte Dāvīd.

11 Diēs autem, quibus rēgnāvit Dāvīd super Isrāēl, quadrāgintā annī sunt: in **Hebrōn** rēgnāvit septem annīs, in Ierusālem trīgintā **tribus**.

12 Salomōn autem sēdit super thronum Dāvīd patris **suī**, et firmātum **est** rēgnum eius nimis.

13 Et **ingressus** **est** Adōniās fīlius Haggith ad Bethsabee mātrem Salomōnis, quae dīxit **eī**: ”Pācificusne **ingressus** tuus?”. Quī respondit: ”Pācificus”.

14 Addiditque: ”Sermō mihi **est** ad tē”. Cui ait: ”**Loquēre**”. Et ille:

15 ”Tū, inquit, nōstī quia meum erat rēgnum, et mē prōposuerat **omnīs** Isrāēl sibi in rēgem, sed trānslātum **est** rēgnum et factum **est** frātris meī; ā Dominō enim cōnstitūtum **est** **eī**.

16 Nunc ergō petītiōnem ūnam dēprecor ā tē; nē cōnfundās faciem meam”. Quae dīxit ad eum: ”**Loquēre**”.

17 Et ille ait: ”Precor, ut **dicās** Salomōnī **rēgī** — neque enim negāre tibi quidquam potest — ut det mihi Abisag Sunamītin uxōrem”.

18 Et ait Bethsabee: ”**Bene**, ego loquar prō tē **rēgī**”.

19 **Venit** ergō Bethsabeē ad rēgem Salomōnem, ut loquerētur **eī** prō Adōnia. Et surrēxit rēx in occursum eius adōrāvitque eam et sēdit super thronum suum; **positus** **quoque** **est** thronus mātrī **rēgis**, quae sēdit ad dexteram eius.

20 Dīxitque **eī**: ”Petītiōnem ūnam parvulam ego dēprecor ā tē; nē cōnfundās faciem meam”. Dīxit **eī** rēx: ”Pete, māter mī, neque enim fās **est**, ut āvertam faciem tuam”.

21 Quae ait: ”Dētur Abisag Sunamītis Adoniae frātrī tuō uxor”.

22 Responditque rēx Salomōn et dīxit mātrī suae: ”Quārē postulās Abisag Sunamītin Adōniae? Postulā **eī** et rēgnum! Ipse **est** enim frāter meus maior mē et habet Abiathar sacerdōtem et Ioab fīlium Sarviae”.

23 Iūrāvit itaque rēx Salomōn per Dominum dīcēns: ”Haec faciat mihi Deus et haec addat, **certē** contrā animam suam **locūtus** **est** Adōniās verbum **hoc**.

24 Et nunc, vīvit Dominus, quī firmāvit mē et collocāvit mē super solium Dāvīd patris meī et quī fēcit mihi domum, sīcut **locūtus** **est**, **certē** hodiē **occīdētur** Adōniās”.

25 Mīsitque rēx Salomōn per **manum** Banāiae fīliī Ioiadae, quī interfēcit eum, et mortuus **est**.

26 Abiathar **quoque** sacerdōtī dīxit rēx: ”**Vade** in Anathoth ad agrum tuum; **es** quidem vir **mortis**, sed hodiē tē nōn interficiam, quia portāstī arcam Dominī Deī **cōram** Dāvīd patre meō et sustinuistī labōrem in omnibus, in quibus labōrāvit pater meus”.

27 Ēiēcit ergō Salomōn Abiathar, ut nōn **esset** sacerdōs Dominī, ut implērētur sermō Dominī, quem **locūtus** **est** super domum Hēlī in Sīlō.

28 **Venit** autem nūntius ad Ioab. Ioab autem dēclīnāverat post Adōniam, cum post Absalom nōn dēclīnāsset; **fugit** ergō Ioab in tabernāculum Dominī et apprehendit cornua **altāris**.

29 Nūntiātumque **est** **rēgī** Salomōnī, quod fūgisset Ioab in tabernāculum Dominī et **esset** iuxtā altāre; mīsitque Salomōn Banāiam fīlium Ioiadae dīcēns: ”**Vade**, interfice eum!”.

30 **Venit** Banaiās ad tabernāculum Dominī et dīxit **eī**: ”Haec dīcit rēx: Ēgredere!”. Quī ait: ”Nōn ēgrediar, sed **hic** moriar”. Renūntiāvit Banaiās **rēgī** sermōnem dīcēns: ”Haec **locūtus** **est** Ioab et haec respondit mihi”.

31 Dīxitque **eī** rēx: ”Fac, sīcut **locūtus** **est**, et interfice eum et sepelī; et āmovēbis sanguinem innocentem, quī effūsus **est** ā Ioab, ā mē et ā domō patris meī.

32 Et reddet Dominus sanguinem eius super caput eius, quia interfēcit duōs virōs iūstōs meliōrēsque sē et **occīdit** eōs gladiō, patre meō Dāvīd ignōrante: Abner fīlium Ner prīncipem mīlitiae Isrāēl et Amasam fīlium Iether prīncipem **exercitūs** Iūdae.

33 Et revertētur sanguis illōrum in caput Ioab et in caput sēminis eius in sempiternum; Dāvīd autem et sēminī eius et domuī et thronō illīus sit pāx usque in aeternum ā Dominō”.

34 Ascendit itaque Banaīās fīlius Ioiadae et **aggressūs** eum interfēcit; sepultusque **est** in domō **suā** in dēsertō.

35 Et cōnstituit rēx Banāiam fīlium Ioiadae prō eō super **exercitum** et Sadoc sacerdōtem posuit prō Abiathar.

36 Mīsit **quoque** rēx et vocāvit Semēī dīxitque **eī**: ”Aedificā tibi domum in Ierusālem et **habitā** ibi et nōn ēgrediēris inde hūc atque illūc;

37 quācumque autem **diē** **ēgressus** **fuerīs** et **trānsierīs** torrentem **Cedrōn**, scītō tē interficiendum; sanguis tuus erit super caput tuum”.

38 Dīxitque Semēī **rēgī**: ”Bonus sermō; sīcut **locūtus** **est** dominus meus rēx, sīc faciet servus tuus”. Habitāvit itaque Semēī in Ierusālem diēbus multīs.

39 Factum **est** autem post annōs trēs, ut fugerent duo servī Semēī ad Achis fīlium Maachā rēgem Geth; nūntiātumque **est** Semēī quod servī eius **essent** in Geth.

40 Et surrēxit Semēī et strāvit asinum suum īvitque in Geth ad Achīs ad requīrendōs servōs suōs et addūxit eōs dē Geth.

41 Nūntiātum **est** autem Salomōnī quod īsset Semēī in Geth dē Ierusālem et redīsset.

42 Et mittēns vocāvit eum dīxitque illī: ”**Nōnne** testificātus sum tibi per Dominum et praedīxī tibi: Quācumque **diē** **ēgressus** **ierīs** hūc et illūc, scītō tē **esse** moritūrum? Et respondistī mihi “Bonus sermō; audīvī”.

43 Quārē ergō nōn cūstōdīstī iūsiūrandum Dominī et praeceptum, quod praecēperam tibi?”.

44 Dīxitque rēx ad Semēī: ”Tū nōstī omne **malum**, cuius tibi cōnscium **est** cor tuum, quod fēcistī Dāvīd patrī meō; reddit Dominus malitiam tuam in caput tuum.

45 Et rēx Salomōn benedictus, et thronus Dāvīd erit **stabilis** **cōram** Dominō usque in sempiternum”.

46 Iussit itaque rēx Banāiae fīliō Ioiadae, quī **ēgressus** percussit eum, et mortuus **est**. Cōnfirmātum **est** igitur rēgnum in manū Salomōnis.

## 3

1 Et affīnitāte **coniūnctus** **est** pharaōnī **rēgī** Aegyptī. Accēpit namque fīliam eius et addūxit in cīvitātem Dāvīd, dōnec complēret aedificāns domum suam et domum Dominī et mūrum Ierusālem per circuitum.

2 Attamen **populus** immolābat in excelsīs; nōn enim aedificātum erat templum nōminī Dominī usque in diem illum.

3 Dīlēxit autem Salomōn Dominum ambulāns in praeceptīs Dāvīd patris **suī**, exceptō quod in excelsīs immolābat et accendēbat thȳmiāma.

4 Abiit itaque in Gabaōn, ut immolāret ibi; illud quippe erat excelsum maximum. Mīlle hostiās in holocaustum obtulit Salomōn super altāre illud.

5 In Gabaōn appāruit Dominus Salomōnī per somnium nocte dīcēns: ”Postulā quod vīs, ut dem tibi”.

6 Et ait Salomōn: ”Tū fēcistī cum servō tuō Dāvīd patre meō misericordiam magnam, sīcut ambulāvit in cōnspectū tuō in vēritāte et **iūstitiā** et rēctō **corde** tēcum; cūstōdīstī **eī** misericordiam tuam grandem et dedistī **eī** fīlium sedentem super thronum eius, sīcut **est** hodiē.

7 Et nunc, Domine Deus meus, tū rēgnāre fēcistī servum tuum prō Dāvīd patre meō. Ego autem sum puer parvus et ignōrāns ēgressum et introitum meum;

8 et servus tuus in **mediō** **est** **populī**, quem ēlēgistī, **populī** īnfīnītī, quī numerārī et supputārī nōn potest prae multitūdine.

9 Dā ergō servō tuō cor docile, ut iūdicāre possit **populum** tuum et **discernere** inter bonum et **mālum**. **Quis** enim potest iūdicāre **populum** tuum hunc multum?”.

10 Placuit ergō sermō **cōram** Dominō quod Salomōn rem huiuscemodī postulāsset,

11 et dīxit Deus Salomōnī: ”Quia postulāstī verbum **hoc** et nōn petīstī tibi diēs multōs nec dīvitiās aut animam inimīcōrum tuōrum, sed postulāstī tibi sapientiam ad discernendum iūdicium,

12 ecce fēcī tibi secundum sermōnēs tuōs et **dedī** tibi cor sapiēns et intellegēns, in tantum ut nūllus ante tē **similis** tuī fuerit nec post tē surrectūrus sit;

13 sed et haec, quae nōn postulāstī, **dedī** tibi, dīvitiās scīlicet et glōriam, ut nēmō fuerit **similis** tuī in rēgibus cūnctīs diēbus tuīs.

14 Sī autem **ambulāverīs** in viīs meīs et **cūstōdierīs** **praecepta** **mea** et **mandāta** **mea**, sīcut ambulāvit Dāvīd pater tuus, longōs faciam diēs tuōs”.

15 Igitur ēvigilāvit Salomōn et intellēxit quod **esset** somnium. Cumque vēnisset Ierusālem, stetit **cōram** **arcā** **foederis** Dominī et obtulit holocausta et fēcit victimās pācificās et convīvium ūniversīs famulīs **suīs**.

16 Tunc vēnērunt duae mulierēs meretrīcēs ad rēgem stetēruntque **cōram** eō.

17 Quārum **ūna** ait: ”Obsecrō, mī domine; ego et mulier haec habitābāmus in domō **ūnā**, et peperī apud eam in domō;

18 **tertia** vērō **diē**, postquam ego peperī, peperit et haec; et erāmus simul, nūllusque **alius** nōbīscum in domō, exceptīs nōbīs duābus.

19 Mortuus **est** autem fīlius mulieris huius nocte; dormiēns quippe oppressit eum.

20 Et cōnsurgēns **intempestā** nocte, silentiō tulit fīlium meum dē **latere** meō ancillae tuae **dormientis** et collocāvit in sinū suō; suum autem fīlium, quī erat mortuus, posuit in sinū meō.

21 Cumque surrēxissem **manē**, ut darem lac fīliō meō, appāruit mortuus; quem dīligentius intuēns **clārā** **lūce**, dēprehendī nōn **esse** meum, quem genueram”.

22 Responditque **altera** mulier: ”Nōn **est** **ita**, sed fīlius meus vīvit, tuus autem mortuus **est**”. Ē contrāriō **illa** dīcēbat: ”Mentīris. Fīlius quippe tuus mortuus **est**, meus autem vīvit”. Atque in hunc modum contendēbant **cōram** **rēge**.

23 Tunc rēx ait: ”Haec dīcit: “Fīlius meus vīvit, et fīlius tuus mortuus **est**”; et **ista** respondit: “Nōn, sed fīlius tuus mortuus **est**, et fīlius meus vīvit””.

24 Dīxit ergō rēx: ”Afferte mihi gladium!”. Cumque attulissent gladium **cōram** **rēge**:

25 ”Dīvidite, inquit, īnfantem vīvum in duās partēs, et **datē** dīmidiam partem ūnī et dīmidiam partem alterī”.

26 Dīxit autem mulier, cuius fīlius erat vīvus, ad rēgem — **commōta** sunt quippe vīscera eius super fīliō suō —: ”Obsecrō, domine, **date** illī īnfantem vīvum et nōlīte interficere eum”. Ē contrāriō **illa** dīcēbat: ”Nec mihi nec tibi sit; dīvidātur”.

27 Respondēns rēx ait: ”**Datē** huic īnfantem vīvum, et nōn **occīdātur**; haec **est** māter eius”.

28 Audīvit itaque **omnis** Isrāēl iūdicium, quod iūdicāsset rēx; et timuērunt rēgem videntēs sapientiam Deī **esse** in eō ad faciendum iūdicium.

## 4

1 Erat autem rēx Salomōn rēgnāns super omnem Isrāēl.

2 Et hī prīncipēs quōs habēbat: Azariās fīlius Sadoc sacerdōs;

3 Elihoreph et Ahia fīliī Sisa scrībae; Iosaphat fīlius Ahilud cancellārius;

4 Banaiās fīlius Ioiadae super **exercitum**; Sadoc autem et Abiathar sacerdōtēs;

5 Azariās fīlius Nathan super praefectōs; Zabud fīlius Nathan sacerdōs amīcus **rēgis**;

6 et Ahisar praepositus **domūs** et Adonīram fīlius Abdā super **tribūtā**.

7 Habēbat autem Salomōn duodecim praefectōs super omnem Isrāēl, quī praebēbant annōnam **rēgī** et domuī eius; per singulōs enim mēnsēs in annō singulī **necessāria** ministrābant.

8 Et haec **nōmina** eōrum: Benhur in monte Ephraim;

9 Bendecar in Macēs et in Salebim et in Bethsamēs et in Elon et in Bethanān;

10 Benhesed in Aruboth, ipsīus erat Sochō et **omnis** **terra** Epher;

11 Benabinadab, cuius **omnis** **regiō** Dor, Tapheth fīliam Salomōnis habēbat uxōrem;

12 Baāna fīlius Ahilud regēbat Thanach et Mageddō et ūniversam Bethsān, quae **est** iuxtā Sarthan subter Iezrahel, ā Bethsān usque Abelmehula et usque **ultrā** Iecmaam;

13 Bengaber in Ramoth Galaad habēbat vīllās Iair fīliī Mānāsse in Galaad: ipse praeerat in omnī regiōne Argob, quae **est** in Basān[\*][basan], sexāgintā cīvitātibus magnīs atque **mūrātīs**, quae habēbant **serās** aereās;

14 Ahinadab fīlius Addō praeerat in Mahanaim;

15 Achimaās in Nephthālī, sed et ipse habēbat Basemath fīliam Salomōnis in coniugiō;

16 Baāna fīlius Chusāī in Aser et in Baloth;

17 Iosaphat fīlius Pharue in Issachar;

18 Semēī fīlius Ela in Beniamin;

19 Gaber fīlius Ūrī in **terrā** Galaad, in **terrā** Sehon **rēgis** Amorraēī et Og **rēgis** Basān[\*][basan], ut praefectus ūnus, quī erat in **terrā**.

20 **Iūda** et Isrāēl innumerābilēs, sīcut **arēna** **maris** in multitūdine, comedentēs et bibentēs atque laetantēs.

## 5

1 Salomōn autem erat in diciōne **suā** habēns omnia **rēgna** ā Flūmine usque ad terram Philisthim et ad terminum Aegyptī offerentium sibi **mūnera** et servientium **eī** cūnctīs diēbus vītae eius.

2 Erat autem cibus Salomōnis per diēs singulōs trīgintā chorī similae et sexāgintā chorī farīnae,

3 decem bovēs pinguēs et vīgintī bovēs pascuālēs et centum ovēs, **exceptā** vēnātiōne cervōrum, capreārum atque būbalōrum et **avium** altilium.

4 Ipse enim obtinēbat omnem regiōnem, quae erat trāns Flūmen, ā Thaphsā usque Gāzam, et cūnctōs **rēgēs** illārum regiōnum; et habēbat pācem ex omnī **parte** in circuitū.

5 Habitābatque **Iūda** et Isrāēl absque timōre ūllō, ūnusquisque sub vīte **suā** et sub fīcū **suā** ā **Dān** usque Bersabeē cūnctīs diēbus Salomōnis.

6 Et habēbat Salomōn quattuor **mīlia** **praesēpia** equōrum currūlium et duodecim **mīlia** equestrēs.

7 Et praebēbant suprādictī praefectī **necessāria** mēnsae **rēgis** Salomōnis et convīvārum eius cum ingentī **cūrā**, ūnusquisque in suō **mēnse**.

8 Hordeum **quoque** et paleās equōrum et iūmentōrum dēferēbant in locum, ubi erat ūnīcuique cōnstitūtum.

9 **Dēdit** **quoque** Deus sapientiam Salomōnī et prūdentiam multam nimis et lātitūdinem **cordis** quasi arēnam, quae **est** in lītore **maris**.

10 Et praecēdēbat **sapientia** Salomōnis sapientiam omnium Orientālium et Aegyptiōrum;

11 et erat sapientior cūnctīs hominibus, sapientior Ethan Ezrahīta et Heman et Chalchol et Darda fīliīs Mahol et erat **nōminātus** in ūniversīs gentibus per circuitum.

12 **Locūtus** **est** **quoque** Salomōn tria **mīlia** parabolās, et fuērunt **carmina** eius quīnque et mīlle.

13 Et disputāvit super lignīs, ā cedrō, quae **est** in **Libanō**, usque ad hyssōpum, quae ēgreditur dē pariete; et disseruit dē iūmentīs et volucribus et rēptilibus et piscibus.

14 Et veniēbant dē cūnctīs **populīs** ad audiendam sapientiam Salomōnis, ab ūniversīs rēgibus terrae, quī audiēbant sapientiam eius.

15 Mīsit **quoque** Hīram rēx Tyrī servōs suōs ad Salomōnem; audīvit enim quod ipsum ūnxissent rēgem prō patre eius, quia amīcus fuerat Hīram Dāvīd omnī tempore.

16 Mīsit autem et Salomōn ad Hīram dīcēns:

17 ”Tū scīs voluntātem Dāvīd patris meī et quia nōn potuerit aedificāre domum nōminī Dominī Deī **suī** propter **bellā** **imminentiā** per circuitum, dōnec daret Dominus eōs sub vestīgiō pedum eius.

18 Nunc autem requiem **dedit** Dominus Deus meus mihi per circuitum; nōn **est** adversārius neque **occursus** **malus**.

19 Quam ob rem cōgitō aedificāre templum nōminī Dominī Deī meī, sīcut **locūtus** **est** Dominus Dāvīd patrī meō dīcēns: “Fīlius tuus, quem dabō prō tē super solium tuum, ipse aedificābit domum nōminī meō”.

20 Praecipe igitur, ut praecīdant mihi cedrōs dē **Libanō**, et servī meī sint cum servīs tuīs; mercēdem autem servōrum tuōrum dabō tibi quamcumque **praecēperīs**; scīs enim quoniam nōn **est** in **populō** meō vir, quī nōverit ligna **caedere** sīcut **Sīdoniī**”.

21 Cum ergō audīsset Hīram verba Salomōnis, laetātus **est** valdē et ait: ”Benedictus Dominus hodiē, quī **dēdit** Dāvīd fīlium sapientissimum super **populum** hunc plūrimum”.

22 Et mīsit Hīram ad Salomōnem dīcēns: ”Audīvī, quaecumque mandāstī mihi; ego faciam omnem voluntātem tuam in lignīs cedrinīs et abiēgnīs.

23 Servī meī dēpōnent **ea** dē **Libanō** ad mare, et ego compōnam **ea** in ratibus in marī usque ad locum, quem **significāverīs** mihi, et applicābō **eā** ibi, et tū tollēs **ea**; praebēbisque **necessāria** mihi, ut dētur cibus domuī meae”.

24 Itaque Hīram dabat Salomōnī ligna **cedrina** et ligna **abiēgna** iuxtā omnem voluntātem eius.

25 Salomōn autem praebēbat Hīram vīgintī **mīlia** chorōrum trīticī in cibum domuī eius et vīgintī chorōs pūrissimī oleī; haec tribuēbat Salomōn Hīram per annōs singulōs.

26 **Dēdit** **quoque** Dominus sapientiam Salomōnī, sīcut **locūtus** **est** **eī**; et erat pāx inter Hīram et Salomōnem, et percussērunt foedus ambō.

27 Ēlēgitque rēx Salomōn operās dē omnī Isrāēl, et erat indictiō trīgintā **mīlia** **virōrum**.

28 Mittēbatque eōs in **Libanum** decem **mīlia** per mēnsēs singulōs vicissim, **ita** ut duōbus mēnsibus **essent** in domibus **suīs**; et Adoniram erat super huiuscemodī indictiōne.

29 Fuēruntque Salomōnī septuāgintā **milia** eōrum, quī **onera** portābant, et octōgintā **mīlia** lātomōrum in monte,

30 absque praepositīs, quī praeerant singulīs operibus numerō trium **milium** et trecentōrum praecipientium **populō**, hīs, quī faciēbant opus.

31 Praecēpitque rēx, ut tollerent lapidēs grandēs, lapidēs pretiōsōs in fundāmentum templī, lapidēs quadrātōs;

32 dolāvērunt ergō caementāriī Salomōnis, caementāriī Hīram et Giblīī ligna et lapidēs et praeparāvērunt ad aedificandam domum.

## 6

1 Factum **est** igitur quadringentēsimō et octōgēsimō annō ēgressiōnis fīliōrum Isrāēl dē **terrā** Aegyptī, in annō quārtō, **mēnsē** Ziv — ipse **est** **mēnsis** secundus — rēgnī Salomōnis super Isrāēl, aedificāre coepit domum Dominō.

2 **Domūs** autem, quam aedificābat rēx Salomōn Dominō, habēbat sexāgintā cubitōs in longitūdine et vīgintī cubitōs in lātitūdine et trīgintā cubitōs in altitūdine.

3 Et **porticūs** erat ante templum vīgintī cubitōrum longitūdinis iuxtā mēnsūram lātitūdinis templī et habēbat decem cubitōs lātitūdinis ante faciem templī.

4 Fēcitque in templō fenestrās cum marginibus et cancellīs.

5 Et aedificāvit contrā parietem templī **tabulāta** per gȳrum in parietibus **domūs** per circuitum templī et Dabir et fēcit latera in circuitū.

6 Tabulātum, quod subter erat, quīnque cubitōs habēbat lātitūdinis et **medium** tabulātum sex cubitōrum lātitūdinis et tertium tabulātum septem habēns cubitōs lātitūdinis; **gradus** enim posuit in domō per circuitum forīnsecus, ut nōn ingrederentur trabēs in mūrōs templī.

7 **Domus** autem cum aedificārētur, lapidibus **dēdolātīs** atque perfectīs **aedificāta** **est**; et malleus et **secūrīs** et omne ferrāmentum nōn sunt **audīta** in domō, cum aedificārētur.

8 **Ōstium** **lateris** īnferiōris in **parte** erat **domus** dextrae, et per cochleam ascendēbant in **medium** **latus** et ā **mediō** in tertium.

9 Et aedificāvit domum et cōnsummāvit eam; **tēxit** **quoque** domum laqueāribus cedrinīs.

10 Aedificāvit ergō strātum contrā omnem domum quīnque **cubitīs** altitūdinis et iūnxit domuī lignīs cedrinīs.

11 Et **factus** **est** sermō Dominī ad Salomōnem dīcēns:

12 ”**Domūs** haec, quam aedificās, sī **ambulāverīs** in praeceptīs meīs et iūdicia **mea** **fēcerīs** et **cūstōdierīs** omnia **mandāta** **mea** gradiēns per **eā**, firmābō sermōnem meum tibi, quem **locūtus** sum ad Dāvīd patrem tuum;

13 et habitābō in **mediō** fīliōrum Isrāēl et nōn dērelinquam **populum** meum Isrāēl”.

14 Igitur aedificāvit Salomōn domum et cōnsummāvit eam.

15 Et aedificāvit parietēs **domūs** intrīnsecus tabulīs cedrinīs; ā pavīmentō **domūs** usque ad summitātem parietum et usque ad laqueāria operuit lignīs intrīnsecus et **tēxit** pavīmentum **domūs** tabulīs abiēgnīs.

16 Aedificāvitque vīgintī cubitōrum ā posteriōre **parte** templī tabulīs cedrinīs ā pavīmentō usque ad superiōra; et fēcit **eī** intrīnsecus Dabir, id **est** **sāncta** sānctōrum.

17 Porrō quadrāgintā cubitōrum erat ipsum templum ante illud.

18 Et cedrus in domō intrīnsecus sculptās habēbat colocynthidās et calicēs apertōs flōrum. Omnia cedrinīs tabulīs vestiēbantur, nec omnīnō **lapis** **appārēre** poterat in pariete.

19 Dabir autem in **mediō** **domus** in interiōrī **parte** fēcerat, ut pōneret ibi arcam **foederis** Dominī.

20 Habēbat vīgintī cubitōs longitūdinis et vīgintī cubitōs lātitūdinis et vīgintī cubitōs altitūdinis; et vestīvit illud aurō pūrissimō et fēcit altāre cedrinum ante Dabir.

21 Domum **quoque** operuit Salomōn intrīnsecus aurō pūrissimō et posuit catēnās aureās ante Dabir.

22 Nihilque erat in templō, quod nōn aurō tegerētur; sed et **tōtum** altāre Dabir **tēxit** aurō.

23 Et fēcit in Dabir duōs cherubim dē lignīs oleastrī decem cubitōrum altitūdinis.

24 Quīnque cubitōrum **ālā** cherub **ūnā** et quīnque cubitōrum **ālā** cherub **alterā**, id **est** decem cubitōs habentēs ā summitāte ālae ūnīus usque ad ālae alterīus summitātem.

25 Decem **quoque** cubitōrum erat cherub secundus, **mēnsūra** pār et effigiēs **ūna** erat duōbus cherubim;

26 altitūdinem habēbat ūnus cherub decem cubitōrum et similiter cherub secundus.

27 Posuitque cherubim in **mediō** templī interiōris; extendēbant autem **ālās** suās cherubim, et tangēbat **ālā** **ūnā** parietem et **ālā** cherub secundī tangēbat parietem alterum; ālae autem alterae in **mediā** **parte** templī sē invicem contingēbant.

28 **Tēxit** **quoque** cherubim aurō.

29 Et omnēs parietēs templī per circuitum scalpsit variīs caelātūrīs; et fēcit in eīs cherubim et palmās et calicēs apertōs flōrum intrīnsecus et forās.

30 Sed et pavīmentum **domūs** **tēxit** aurō intrīnsecus et extrīnsecus.

31 Et prō ingressū Dabir fēcit valvās dē lignīs oleastrī postēsque cum marginibus quīnque.

32 Et in duābus valvīs dē lignīs oleastrī scalpsit cherubim et palmās et calicēs apertōs flōrum et vestīvit **eā** aurō operiēns tam cherubim quam palmās et **cētera** aurō.

33 Fēcitque eōdem **modo** prō introitū templī postēs cum quattuor marginibus dē lignīs oleastrī

34 et duās valvās dē lignīs abiēgnīs; et **utrāque** **valvā** duplex erat et **versātilis**.

35 Et scalpsit cherubim et palmās et calicēs apertōs flōrum operuitque omnia lāminīs aureīs.

36 Et aedificāvit ātrium interius **tribus** ōrdinibus lapidum polītōrum et ūnō ōrdine lignōrum cedrī.

37 Annō quārtō **fundāta** **est** **domus** Dominī in **mēnse** Ziv;

38 et in annō ūndecimō, **mēnsē** Bul — ipse **est** **mēnsis** octāvus — **perfecta** **est** **domus** in omnī opere suō et in ūniversīs ūtēnsilibus; aedificāvitque eam annīs septem.

## 7

1 Domum autem suam aedificāvit Salomōn tredecim annīs et ad perfectum usque perdūxit.

2 Aedificāvit **quoque** domum **Saltus** **Lībanī** centum cubitōrum longitūdinis et quīnquāgintā cubitōrum lātitūdinis et trīgintā cubitōrum altitūdinis super quattuor ōrdinēs columnārum cedrinārum, et ligna **cedrina** super columnās.

3 Et erat tēctum cedrinum in altō super tabulās quadrāgintā quīnque, quae erant super columnās, quīndecim in ūnō ōrdine,

4 et marginum trēs ōrdinēs, **fenestrā** iuxtā fenestram **tribus** vicibus.

5 **Ōstia**, id **est** postēs, habēbant quadruplicem marginem.

6 Et porticum columnārum fēcit quīnquāgintā cubitōrum longitūdinis et trīgintā cubitōrum lātitūdinis, et alteram porticum in faciē maiōris **porticūs** et columnās et cancellōs ante eās.

7 Porticum **quoque** soliī, in **quā** tribūnal erat, fēcit et **tēxit** lignīs cedrinīs ā pavīmentō usque ad pavīmentum.

8 Et **domus**, in **quā** habitābat, erat in alterō ātriō intrō ā porticū et similī opere. Domum **quoque** fēcit fīliae pharaōnis, quam uxōrem dūxerat Salomōn, tālī opere quālī et hanc porticum.

9 Omnia lapidibus pretiōsīs, quī ad normam quandam atque mēnsūram tam intrīnsecus quam extrīnsecus serrātī erant, ā fundāmentō usque ad summitātem parietum, et extrīnsecus usque ad ātrium maius.

10 Fundāmenta autem dē lapidibus pretiōsīs, lapidibus magnīs decem sīve octo cubitōrum.

11 Et dēsuper lapidēs pretiōsī secundum mēnsūram sectī et ligna **cedrina**.

12 Et ātrium maius in circuitū habēbat trēs ōrdinēs dē lapidibus sectīs et ūnum ōrdinem dē **dolātā** cedrō; necnōn et ātrium **domūs** Dominī interius et **porticūs** **domus**.

13 Mīsit **quoque** rēx Salomōn et tulit Hīram dē **Tȳrō**,

14 fīlium mulieris viduae dē tribū Nephthali, patre Tyriō, artificem aerārium et plēnum **sapientiā** et **intellegentiā** et **doctrīnā** ad faciendum omne opus ex **aere**. Quī, cum vēnisset ad rēgem Salomōnem, fēcit omne opus eius.

15 Et fīnxit duās columnās aereās, decem et octo cubitōrum altitūdinis columnam ūnam, et **līnea** duodecim cubitōrum ambiēbat columnam, et grossitūdō eius quattuor digitōrum, et intrīnsecus **cavā** erat; sīc et **columna** **altera**.

16 Duo **quoque** capitella fēcit, quae pōnerentur super **capita** columnārum, fūsilī **āere**; quīnque cubitōrum altitūdinis capitellum ūnum et quīnque cubitōrum altitūdinis capitellum alterum,

17 et **serta** quasi in modum textūrae, fimbriae in modum catēnārum sibi invicem mīrō opere contextārum in capitellīs, quae erant super caput columnārum, septem in capitellō ūnō et septem in capitellō alterō.

18 Et fēcit mālogrānātōrum duōs ōrdinēs per circuitum super sertum ūnum, ut tegerent capitella, quae erant super summitātem columnārum; eōdem **modo** fēcit et capitellō secundō.

19 Capitella autem, quae erant super **capita** columnārum, quasi opere līliī **fabricāta** erant in porticū, quattuor cubitōrum.

20 Et rūrsum **alia** capitella in summitāte duārum columnārum etiam dēsuper, iuxtā alvum, quae erat super sertum. Mālogrānātōrum autem ducentōrum duo ōrdinēs erant in circuitū capitellī prīmī et eōdem **modo** in circuitū capitellī secundī.

21 Et statuit duās columnās in porticum templī; cumque statuisset columnam dexteram, vocāvit eam nōmine Iachin, similiter ērēxit columnam sinistram et vocāvit **nōmen** eius Booz.

22 Et super **capita** columnārum opus in modum līliī posuit; per fectumque **est** opus columnārum.

23 Fēcit **quoque** mare fūsile decem cubitōrum ā labiō usque ad **labium**, rotundum in circuitū, quīnque cubitōrum altitūdō eius; et **resticula** trīgintā cubitōrum cingēbat illud per circuitum.

24 Et **scalptūra** colocynthidum subter **labium** circuībat illud, duo ōrdinēs scalptūrārum fūsilium in **ūnā** fūsiōne cum marī.

25 Et stābat super duodecim bovēs, ē quibus trēs respiciēbant ad aquilōnem et trēs ad **occidentem** et trēs ad merīdiem et trēs ad orientem, et mare super eōs dēsuper erat; quōrum posteriōra **ūniversa** intrīnsecus latitābant.

26 Grossitūdō autem **lutēris** habēbat mēnsūram palmī, **labium**que eius erat quasi **labium** calicis et folium repandī līliī; duo **mīlia** batōs capiēbat.

27 Et fēcit basēs decem aereās, quattuor cubitōrum longitūdinis basēs singulās et quattuor cubitōrum lātitūdinis et trium cubitōrum altitūdinis.

28 **Hoc** autem erat opus bāsium: limbōs habēbant, īnsuper et limbōs inter columellās.

29 Super limbōs inter columellās erant leōnēs et bovēs et cherubim, et super columellās similiter; suprā et īnfrā leōnēs et bovēs erant corōnae, opus malleātum.

30 Et quattuor rotae per basēs singulās et axēs aereī, et quattuor **pedēs** et quasi umerulī subter luterem fūsilēs, contrā singulōs corōnae.

31 Et **os** eius erat rotundum, opus basis, ūnīus cubitī et dīmidiī; etiam in ōre eius variae caelātūrae erant, limbī autem eius erant quadrātī, nōn rotundī.

32 Quattuor **quoque** rotae subter limbīs erant, et fulcra rotārum cohaerēbant bāsī; **ūna** **rota** habēbat altitūdinis cubitum et sēmis.

33 Tālēs autem rotae erant, quālēs **solent** in currū fierī, et fulcra eārum et canthī et radiī et modiolī, omnia fūsilia.

34 Nam et umerulī illī quattuor per singulōs angulōs basis ūnīus ex **ipsā** bāsī fūsilēs et coniūnctī erant.

35 In summitāte autem bāsīs erat quaedam rotunditās dīmidiī cubitī, et in summitāte bāsīs fulcra eius et limbī eius ex sēmet**ipsa**.

36 Scalpsit **quoque** in tabulātīs illīs, fulcrīs eius et super limbōs eius cherubim et leōnēs et palmās secundum vacuum singulōrum, et corōnās per circuitum.

37 In hunc modum fēcit decem basēs, **fūsūrā** **ūnā**, et **mēnsūrā** **scalptūrā**que cōnsimilī.

38 Fēcit **quoque** decem luterēs aereōs; quadrāgintā batōs capiēbat **luter** ūnus, eratque quattuor cubitōrum; singulōsque luterēs per singulās, id **est** decem basēs posuit.

39 Et cōnstituit decem basēs, quīnque ad dexteram partem templī et quīnque ad sinistram; mare autem posuit ad dexteram partem templī contrā orientem ad merīdiem.

40 Fēcit **quoque** Hīram lebētēs et vatilla et phialās et perfēcit omne opus **rēgī** Salomōnī in templō Dominī;

41 columnās duās et globōs capitellōrum super **capita** columnārum duōs et **serta** duo, ut operīrent duōs globōs, quī erant super **capita** columnārum;

42 et **mālogrānāta** **quadringenta** in duōbus sertīs, duōs **versūs** mālogrānātōrum in sertīs singulīs, ad operiendōs globōs capitellōrum, quī erant super faciem columnārum;

43 et basēs decem et luterēs decem super basēs

44 et mare ūnum et bovēs duodecim subter mare;

45 et lebētēs et vatilla et phialās. Omnia vāsa, quae fēcit Hīram **rēgī** Salomōnī in domō Dominī, dē **aere** polītō erant.

46 In campestrī regiōne **Iordānīs** fūdit **ea** rēx in **argillōsā** **terrā** inter Succoth et Sarthān.

47 Et posuit Salomōn omnia vāsa; propter multitūdinem autem nimiam ignōrābātur pondus **āeris**.

48 Fēcitque Salomōn omnia vāsa in domō Dominī: altāre aureum et mēnsam, super quam pōnerentur pānēs prōpositiōnis, auream;

49 et candēlābra, quīnque ad dexteram et quīnque ad sinistram contrā Dabir, ex aurō pūrō, et flōrem et lucernās dēsuper aureās; et forcipēs aureōs

50 et paterās et cultrōs et phialās et sartāginēs et tūribula dē aurō pūrissimō; et cardinēs ōstiōrum **domūs** interiōris Sānctī sānctōrum et ōstiōrum **domus** templī ex aurō.

51 Et perfēcit omne opus, quod faciēbat Salomōn in domō Dominī, et intulit Salomōn, quae sānctificāverat Dāvīd pater suus, argentum et aurum et vāsa, reposuitque in thēsaurīs **domus** Dominī.

## 8

1 Tunc congregāvit Salomōn omnēs maiōrēs nātū Isrāēl — omnēs prīncipēs tribuum, **ducēs** familiārum fīliōrum Isrāēl ad rēgem Salomōnem — in Ierusālem, ut dēferrent arcam **foederis** Dominī dē cīvitāte Dāvīd, id **est** dē **Sīōn**.

2 **Convēnit**que ad rēgem Salomōnem ūniversus Isrāēl in **mēnse** Ethanim in sollemnitāte, ipse **est** **mēnsis** septimus.

3 Vēnēruntque cūnctī senēs Isrāēl, et tulērunt sacerdōtēs arcam

4 et portāvērunt arcam Dominī et tabernāculum **conventūs** et omnia vāsa sānctuāriī, quae erant in tabernāculō; et ferēbant **ea** sacerdōtēs et Lēvītae.

5 Rēx autem Salomōn et ūniversus **coetus** Isrāēl, quī convēnerat ad eum, cum illō ante arcam immolābant ovēs et bovēs absque aestimātiōne et numerō.

6 Et intulērunt sacerdōtēs arcam **foederis** Dominī in locum suum in Dabir templī, in sānctum sānctōrum, subter **ālās** cherubim;

7 siquidem cherubim expandēbant **ālās** super locum arcae et prōtegēbant arcam et vectēs eius dēsuper.

8 Cumque ēminērent vectēs et **appārērent** summitātēs eōrum **foris** in sānctuāriō ante Dabir, nōn appārēbant **ultrā** extrīnsecus; quī et fuērunt ibi usque in praesentem diem.

9 In **arcā** autem nōn erat aliud **nisi** duae tabulae lapideae, quās posuerat in **ea** Moȳsēs[\*][moyses] in Horeb, quandō pepigit Dominus foedus cum fīliīs Isrāēl, cum ēgrederentur dē **terrā** Aegyptī.

10 Factum **est** autem cum exīssent sacerdōtēs dē sānctuāriō, **nebulā** implēvit domum Dominī,

11 et nōn poterant sacerdōtēs stāre et ministrāre propter nebulam; implēverat enim **glōria** Dominī domum Dominī.

12 Tunc ait Salomōn:

”Dominus dīxit ut habitāret in **nebulā**.

13 Aedificāns aedificāvī domum in habitāculum tuum,

firmissimum solium tuum in sempiternum”.

14 Convertitque rēx faciem suam et benedīxit omnī ecclēsiae Isrāēl; **omnis** enim **ecclēsia** Isrāēl stābat.

15 Et ait: ”Benedictus Dominus, Deus Isrāēl, quī **locūtus** **est** ōre suō ad Dāvīd patrem meum et in manibus **suīs** perfēcit dīcēns:

16 “Ā **diē** **quā** ēdūxī **populum** meum Isrāēl dē Aegyptō, nōn **ēlēgī** cīvitātem dē ūniversīs tribubus Isrāēl, ut aedificārētur **domus**, et **esset** **nōmen** meum ibi; sed **elegī** Dāvīd, ut **esset** super **populum** meum Isrāēl”.

17 Voluitque Dāvīd pater meus aedificāre domum nōminī Dominī, Deī Isrāēl,

18 et ait Dominus ad Dāvīd patrem meum: “Quod cōgitāstī in **corde** tuō aedificāre domum nōminī meō, **bene** fēcistī **hoc** ipsum mente tractāns;

19 vērumtamen tū nōn aedificābis domum sed fīlius tuus, quī ēgrediētur dē lumbīs tuīs, ipse aedificābit domum nōminī meō”.

20 Cōnfirmāvit Dominus sermōnem suum, quem **locūtus** **est**; stetīque prō Dāvīd patre meō et **sēdī** super thronum Isrāēl, sīcut **locūtus** **est** Dominus, et aedificāvī domum nōminī Dominī, Deī Isrāēl.

21 Et cōnstituī ibi locum arcae, in **quā** foedus **est** Dominī, quod percussit cum patribus nostrīs, quandō ēdūxit eōs dē **terrā** Aegyptī”.

22 Stetit autem Salomōn ante altāre Dominī in cōnspectū **omnis** ecclēsiae Isrāēl et expandit **manūs** suās in caelum

23 et ait: ”Domine, Deus Isrāēl, nōn **est** **similis** tuī Deus in caelō dēsuper et super **terrā** deorsum, quī **cūstōdis** **pactum** et misericordiam servīs tuīs, quī ambulant **cōram** tē in **tōtō** **corde** suō;

24 quī cūstōdīstī servō tuō Dāvīd patrī meō, quae **locūtus** **es** **eī**; ōre **locūtus** **es** et manibus perfēcistī, ut et haec diēs probat.

25 Nunc igitur, Domine, Deus Isrāēl, **cōnserva** famulō tuō Dāvīd patrī meō, quae **locūtus** **es** **eī** dīcēns: “Nōn auferētur dē tē vir **cōram** mē, quī sedeat super thronum Isrāēl, **ita** tamen, sī cūstōdierint fīliī tuī viam suam, ut ambulent **cōram** mē, sīcut tū ambulāstī in cōnspectū meō”.

26 Et nunc, Domine, Deus Isrāēl, firmentur verba **tua**, quae **locūtus** **es** servō tuō Dāvīd patrī meō.

27 Ergōne putandum **est** quod **vērē** Deus habitet super terram? Sī enim caelum et caelī caelōrum tē capere nōn possunt, quantō **magis** **domus** haec, quam aedificāvī!

28 Sed respice ad ōrātiōnem servī tuī et ad precēs eius, Domine Deus meus; audī clāmōrem et ōrātiōnem, quam servus tuus ōrat **cōram** tē hodiē,

29 ut sint oculī tuī apertī super domum hanc nocte ac **diē**, super locum, dē quō dīxistī: “Erit **nōmen** meum ibi”, ut exaudiās ōrātiōnem, **qua** ōrat tē servus tuus in locō istō,

30 ut exaudiās dēprecātiōnem servī tuī et **populī** tuī Isrāēl, quodcumque ōrāverint in locō istō, et exaudiēs in locō habitāculī tuī in caelō et, cum **exaudierīs**, propitius **eris**.

31 Sī peccāverit homō in proximum suum et habuerit aliquod iūrāmentum, quō teneātur astrictus, et vēnerit propter iūrāmentum **cōram** altārī tuō in domum istam,

32 tū exaudiēs in caelō et faciēs et iūdicābis servōs tuōs condemnāns impium et reddēns viam suam super caput eius iustificānsque iūstum et retribuēns **eī** secundum iūstitiam suam.

33 Sī superātus fuerit **populus** tuus Isrāēl ab inimīcīs **suīs**, quia peccātūrus **est** tibi, et agentēs paenitentiam et cōnfitentēs nōminī tuō vēnerint et ōrāverint et dēprecātī tē fuerint in domō hāc,

34 exaudī in caelō et dīmitte peccātum **populī** tuī Isrāēl et **redūcēs** eōs in terram, quam dedistī patribus eōrum.

35 Sī clausum fuerit caelum et nōn pluerit propter **peccāta** eōrum, et ōrāverint in locō istō cōnfessī nōminī tuō et ā **peccātīs** **suīs** conversī propter afflīctiōnem suam,

36 exaudī eōs in caelō et dīmitte **peccāta** servōrum tuōrum et **populī** tuī Isrāēl et ostende eīs viam bonam, per quam ambulent, et dā pluviam super terram tuam, quam dedistī **populō** tuō in possessiōnem.

37 Famēs sī **oborta** fuerit in **terrā** aut **pestilentia** aut ūrēdō aut aurūgō aut **locusta** vel brūchus, et afflīxerit eum inimīcus eius portās **obsīdēns**, **omnis** **plāga**, **ūniversa** īnfirmitās,

38 **cūncta** ōrātiō et dēprecātiō, quae **acciderit** omnī hominī dē **populō** tuō Isrāēl; sī **quis** cognōverit **plāgam** **cordis** **suī** et expanderit **manūs** suās in domō hāc,

39 tū audiēs in caelō in locō habitātiōnis tuae et repropitiāberis et faciēs, ut dēs ūnīcuique secundum omnēs viās suās, sīcut **vīderīs** cor eius, quia tū nōstī **sōlus** cor omnium fīliōrum hominum,

40 ut timeant tē cūnctīs diēbus, quibus vīvunt super faciem terrae, quam dedistī patribus nostrīs.

41 Īnsuper et **aliēnigena**, quī nōn **est** dē **populō** tuō Isrāēl, cum vēnerit dē **terrā** **longinquā** propter **nōmen** tuum

42 — audiētur enim **nōmen** tuum magnum et **manus** **tua** **fortis** et brāchium tuum extentum ubīque — cum vēnerit ergō et ōrāverit in **hōc** locō,

43 tū exaudiēs in caelō in locō habitātiōnis tuae et faciēs omnia, prō quibus invocāverit tē **aliēnigena**, ut sciant ūniversī **populī** terrārum **nōmen** tuum et timeant tē, sīcut **populus** tuus Isrāēl, et probent quia **nōmen** tuum invocātum **est** super domum hanc, quam aedificāvī.

44 Sī **ēgressus** fuerit **populus** tuus ad bellum contrā inimīcōs suōs per viam, quōcumque **miserīs** eōs, et ōrāverint tē contrā viam cīvitātis, quam ēlēgistī, et contrā domum, quam aedificāvī nōminī tuō,

45 exaudiēs in caelō ōrātiōnēs eōrum et precēs eōrum et faciēs iūdicium eōrum.

46 Quod sī peccāverint tibi — nōn **est** enim homō quī nōn peccet — et īrātus **trādiderīs** eōs inimīcīs **suīs**, et captīvī ductī fuerint in terram inimīcōrum **longē** vel prope

47 et ēgerint paenitentiam in **corde** suō in locō captīvitātis et conversī dēprecātī tē fuerint in captīvitāte **suā** dīcentēs: “Peccāvimus, **inīquē** ēgimus, **impiē** gessimus”;

48 et reversī fuerint ad tē in ūniversō **corde** suō et **tōtā** **animā** **suā** in **terrā** inimīcōrum suōrum, ad quam captīvī ductī sunt, et ōrāverint tē contrā viam terrae suae, quam dedistī patribus eōrum, et cīvitātis, quam ēlēgistī, et templī, quod aedificāvī nōminī tuō,

49 exaudiēs in caelō in firmāmentō soliī tuī ōrātiōnēs eōrum et precēs eōrum et faciēs iūdicium eōrum;

50 et propitiāberis **populō** tuō, quī peccāvit tibi, et omnibus inīquitātibus eōrum, quibus praevāricātī sunt in tē, et dabis misericordiam **cōram** eīs, quī eōs captīvōs habuerint, ut misereantur eīs

51 — **populus** enim tuus **est** et hērēditās **tua**, quōs ēdūxistī dē **terrā** Aegyptī dē **mediō** **fornācis** ferreae —

52 ut sint oculī tuī apertī ad dēprecātiōnem servī tuī et **populī** tuī Isrāēl, et exaudiās eōs in ūniversīs, prō quibus invocāverint tē.

53 Tū enim sēparāstī eōs tibi in hērēditātem dē ūniversīs **populīs** terrae, sīcut **locūtus** **es** per Moȳsēn[\*][moyses] servum tuum, quandō ēdūxistī patrēs nostrōs dē Aegyptō, Domine Deus”.

54 Factum **est** autem cum complēsset Salomōn ōrāns Dominum omnem ōrātiōnem et dēprecātiōnem hanc, surrēxit dē cōnspectū **altāris** Dominī; utrumque enim **genu** in terram fīxerat et **manus** expanderat in caelum.

55 Stetit ergō et benedīxit omnī ecclēsiae Isrāēl vōce **magnā** dīcēns:

56 ”Benedictus Dominus, quī **dēdit** requiem **populō** suō Isrāēl iuxtā omnia, quae **locūtus** **est**; nōn **cecidit** nē ūnus quidem sermō ex omnibus bonīs, quae **locūtus** **est** per Moȳsēn[\*][moyses] servum suum.

57 Sit Dominus Deus noster nōbīscum, sīcut fuit cum patribus nostrīs, nōn dērelinquēns nōs neque prōiciēns,

58 sed inclīnet **corda** **nostra** ad sē, ut ambulēmus in ūniversīs viīs eius et cūstōdiāmus **mandāta** eius et **dēcrēta** et iūdicia, quaecumque mandāvit patribus nostrīs.

59 Et sint sermōnēs meī istī, quibus dēprecātus sum **cōram** Dominō, appropinquantēs Dominō Deō nostrō **diē** ac nocte, ut faciat iūdicium servō suō et **populō** suō Isrāēl per singulōs diēs,

60 ut sciant omnēs **populī** terrae quia Dominus ipse **est** Deus, et nōn **est** **ultrā** absque eō.

61 Sit **quoque** cor vestrum perfectum cum Dominō Deō nostrō, ut ambulētis in dēcrētīs eius et cūstōdiātis **mandāta** eius sīcut et hodiē”.

62 Igitur rēx et **omnis** Isrāēl cum eō immolābant victimās **cōram** Dominō.

63 Mactāvitque Salomōn hostiās pācificās, quās immolāvit Dominō, boum vīgintī duo **mīlia** et ovium centum vīgintī **mīlia**. Et dēdicāvērunt templum Dominī rēx et omnēs fīliī Isrāēl.

64 In **diē** **illa** sānctificāvit rēx **medium** ātriī, quod erat ante domum Dominī; fēcit quippe holocaustum ibi et oblātiōnem et adipem pācificōrum, quoniam altāre aereum, quod erat **cōram** Dominō, minus erat et capere nōn poterat holocaustum et oblātiōnem et adipem pācificōrum.

65 Fēcit ergō Salomōn in tempore illō fēstīvitātem celebrem, et **omnis** Isrāēl cum eō, **ecclēsia** **magna** ab introitū Emath usque ad rīvum Aegyptī, **cōram** Dominō Deō nostrō septem diēbus.

66 Et in **diē** **octāvā** dīmīsit **populōs**; quī benedīcentēs **rēgī** **profectī** sunt in tabernācula **sua** laetantēs et alacrī **corde** super omnibus bonīs, quae fēcerat Dominus Dāvīd servō suō et Isrāēl **populō** suō.

## 9

1 Factum **est** autem cum perfēcisset Salomōn aedificium **domus** Dominī et aedificium **rēgis** et omne, quod optāverat et voluerat facere,

2 appāruit **eī** Dominus secundō, sīcut appāruerat **eī** in Gabaōn.

3 Dīxitque Dominus ad eum: ”Exaudīvī ōrātiōnem tuam et dēprecātiōnem tuam, quam dēprecātus **es** **cōram** mē; sānctificāvī domum hanc, quam aedificāstī, ut pōnerem **nōmen** meum ibi in sempiternum; et erunt oculī meī et cor meum ibi cūnctīs diēbus.

4 Tū **quoque**, sī **ambulāverīs** **cōram** mē, sīcut ambulāvit Dāvīd pater tuus in simplicitāte **cordis** et in aequitāte, et **fēcerīs** omnia, quae praecēpī tibi, et **lēgitima** **mea** et iūdicia **mea** **servāverīs**,

5 pōnam thronum rēgnī tuī super Isrāēl in sempiternum, sīcut **locūtus** sum Dāvīd patrī tuō dīcēns: Nōn auferētur dē genere tuō vir dē soliō Isrāēl.

6 Sī autem āversiōne āversī **fuerītis** vōs et fīliī vestrī nōn sequentēs mē nec cūstōdientēs **mandāta** **mea** et **dēcrēta** **mea**, quae prōposuī vōbīs, sed **abieritis** et **colueritis** deōs aliēnōs et **adōrāverītis** eōs,

7 auferam Isrāēl dē superficiē terrae, quam **dedī** eīs, et templum, quod sānctificāvī nōminī meō, prōiciam ā cōnspectū meō; eritque Isrāēl in prōverbium et in fābulam cūnctīs **populīs**,

8 et **domus** haec erit in ruīnās. **Omnis**, quī trānsierit per eam, stupēbit et sībilābit et **dīcet**: “Quārē fēcit Dominus sīc terrae huic et domuī huic?”.

9 Et respondēbunt: “Quia dērelīquērunt Dominum Deum suum, quī ēdūxit patrēs eōrum dē **terrā** Aegyptī, et secūtī sunt deōs aliēnōs et adōrāvērunt eōs et coluērunt eōs; idcircō indūxit Dominus super eōs omne **malum** **hoc**””.

10 **Explētīs** autem annīs vīgintī, postquam aedificāverat Salomōn duās domōs, id **est** domum Dominī et domum **rēgis**

11 — Hīram **rēge** Tyrī praebente Salomōnī ligna **cedrina** et **abiēgna** et aurum iuxtā omne quod opus habuerat — tunc **dedit** Salomōn Hīram vīgintī oppida in **terrā** Galilaeae.

12 Et **ēgressus** **est** Hīram dē **Tȳrō**, ut vidēret oppida, quae dederat **eī** Salomōn, et nōn placuērunt **eī**;

13 et ait: ”Haeccīne sunt cīvitātēs, quās dedistī mihi, frāter?”. Et appellāvit eās terram Chabul usque in diem hanc.

14 Mīsit **quoque** Hīram ad rēgem centum vīgintī talenta aurī.

15 Haec **est** **summa** indictiōnis, quam cōnstituit rēx Salomōn ad aedificandam domum Dominī et domum suam et Mellō et mūrum Ierusālem et Āsor et Mageddō et Gazer.

16 Pharaō rēx Aegyptī ascendit et cēpit Gazer succenditque eam ignī et Chananaeum, quī habitābat in cīvitāte, interfēcit; et **dedit** eam in dōtem fīliae suae uxōrī Salomōnis.

17 Aedificāvit ergō Salomōn Gazer et Bethoron īnferiōrem

18 et Baalath et Thamar in **terrā** sōlitūdinis

19 et omnēs cīvitātēs horreōrum, quae ad sē pertinēbant, et cīvitātēs curruum et cīvitātēs equōrum et quodcumque **eī** placuit, ut aedificāret in Ierusālem et in **Libanō** et in omnī **terrā** potestātis suae.

20 Ūniversum **populum**, quī remānserat dē Amorraeis et Hetthaeis et Pherezaeis et Hevaeis et Iebusaeis, quī nōn erant dē fīliīs Isrāēl,

21 hōrum fīliōs, quī remānserant post eōs in **terrā**, quōs scīlicet nōn potuerant fīliī Isrāēl extermināre, fēcit Salomōn tribūtāriōs usque in diem hanc.

22 Dē fīliīs autem Isrāēl nōn cōnstituit Salomōn servīre quemquam, sed erant **virī** bellātōrēs et ministrī eius et prīncipēs et pugnātōrēs eius et praefectī curruum et **equitum**.

23 Erant autem prīncipēs eōrum, quī super omnia **opera** Salomōnis praepositī erant, quīngentī quīnquāgintā; quī habēbant subiectum **populum** et statūtīs operibus imperābant.

24 **Fīlia** autem pharaōnis ascendit dē cīvitāte Dāvīd in domum suam, quam aedificāverat **eī**; tunc aedificāvit Mellō.

25 Offerēbat **quoque** Salomōn **tribus** vicibus per annōs singulōs holocausta et pācificās victimās super altāre, quod aedificāverat Dominō, et adolēbat **cōram** Dominō; perfectumque **est** templum.

26 Classem **quoque** fēcit rēx Salomōn in Asiongaber, quae **est** iuxtā Ailath in lītore **maris** Rubrī in **terrā** **Idūmaeā**.

27 Mīsitque Hīram in classe **illā** servōs suōs virōs nauticōs gnārōs **maris** cum servīs Salomōnis.

28 Quī, cum vēnissent in Ophir, sūmptum inde aurum quadringentōrum vīgintī talentōrum dētulērunt ad rēgem Salomōnem.

## 10

1 Sed et **rēgīna** **Saba**, **audīta** **fāma** Salomōnis — in honōrem nōminis Dominī — **venit** tentāre eum in aenigmatibus.

2 Et **ingressa** Ierusālem multō cum comitātū et dīvitiīs, camēlīs portantibus arōmata et aurum īnfīnītum nimis et gemmās pretiōsās, **venit** ad Salomōnem et **locūta** **est** **eī** **ūniversa**, quae habēbat in **corde** suō.

3 Et docuit eam Salomōn omnia verba, quae prōposuerat: nōn fuit sermō, quī rēgem posset **latēre**, et nōn respondēret **eī**.

4 Vidēns autem **rēgīna** **Saba** omnem sapientiam Salomōnis et domum, quam aedificāverat,

5 et cibōs mēnsae eius et sessiōnem servōrum et ōrdinem ministrantium vestēsque eōrum et pincernās et holocausta, quae offerēbat in domō Dominī, nōn habēbat **ultrā** spīritum

6 dīxitque ad rēgem: ”Vērus **est** sermō, quem audīvī in **terrā** **meā** super rēbus tuīs et super **sapientiā** **tuā**!

7 Et nōn crēdēbam nārrantibus mihi, dōnec **ipsa** **vēnī** et vīdī oculīs meīs et probāvī quod **media** pars mihi **nūntiāta** nōn fuerit; maior **est** **sapientia** et **bona** **tua** quam rūmor, quem audīvī.

8 Beātī **virī** tuī et beātī servī tuī hī, quī stant **cōram** tē semper et audiunt sapientiam tuam!

9 Sit Dominus Deus tuus benedictus, cui placuistī, et posuit tē super thronum Isrāēl, eō quod dīlēxerit Dominus Isrāēl in sempiternum et cōnstituit tē rēgem, ut facerēs iūdicium et iūstitiam”.

10 **Dēdit** ergō **rēgī** centum vīgintī talenta aurī et arōmata **multa** nimis et gemmās pretiōsās; nōn sunt **allāta** **ultrā** arōmata tam **multa** quam **ea**, quae **dēdit** **rēgīna** **Sabā** **rēgī** Salomōnī.

11 Sed et **classis** Hīram, quae portābat aurum dē Ophir, attulit ex Ophir ligna **thȳina** **multa** nimis et gemmās pretiōsās.

12 Fēcitque rēx dē lignīs thȳinīs fulcra **domūs** Dominī et **domūs** rēgiae et citharās lyrāsque cantōribus. Nōn sunt **allāta** huiuscemodī ligna **thȳina** neque **vīsa** usque in praesentem diem.

13 Rēx autem Salomōn **dēdit** rēgīnae **Sabā** omnia, quae voluit et petīvit ab eō, praeter **eā**, quae ultrō obtulerat **eī** mūnere **rēgiō**. Quae reversā **est** et abiit in terram suam cum servīs **suīs**.

14 Erat autem pondus aurī, quod afferēbātur Salomōnī per annōs singulōs, sēscentōrum sexāgintā sex talentōrum aurī,

15 praeter id, quod prōveniēbat ex tribūtīs subiectōrum et commerciō negōtiātōrum et omnium rēgum Arabiae et ducum terrae.

16 Fēcit **quoque** rēx Salomōn **ducenta** **scūta** dē aurō pūrō, sēscentōs aurī siclōs **dedit** in lāminās scūtī ūnīus;

17 et trecentās peltās ex aurō probātō, trēs minae aurī ūnam peltam vestiēbant; posuitque **ea** rēx in domō **Saltus** **Libanī**.

18 Fēcit etiam rēx Salomōn thronum dē ebore grandem et vestīvit eum aurō fulvō nimis.

19 Quī habēbat sex **gradūs**, et summitās thronī **rotunda** erat in **parte** posteriōrī, et duae **manūs** hinc atque inde tenentēs sedīle, et duo leōnēs stābant iuxtā **manūs**;

20 et duodecim leunculī stantēs super sex **gradūs** hinc atque inde. Nōn **est** factum tāle opus in ūniversīs rēgnīs.

21 Sed et omnia vāsa, quibus pōtābat rēx Salomōn, erant **aurea**, et **ūniversa** supellex **domūs** **Saltus** **Libanī** dē aurō pūrissimō; nōn erat argentum nec alicuius pretiī putābātur in diēbus Salomōnis,

22 quia **classis** Tharsis, quae **rēgī** erat, per mare cum classe Hīram semel per trēs annōs redībat dēferēns aurum et argentum et ebur et sīmiās et pāvōs.

23 Magnificātus **est** ergō rēx Salomōn super omnēs **rēgēs** terrae dīvitiīs et **sapientiā**.

24 Et **ūniversa** **terra** dēsīderābat vultum Salomōnis, ut audīret sapientiam eius, quam dederat Deus in **corde** eius.

25 Et singulī dēferēbant **eī** **mūnera**, vāsa **argentea** et **aurea**, vestēs et **arma** **bellica**, arōmata **quoque** et equōs et mūlōs per annōs singulōs.

26 Congregāvitque Salomōn **currūs** et equitēs, et factī sunt **eī** mīlle quadringentī **currūs** et duodecim **mīlia** **equitum**; et disposuit eōs per cīvitātēs quadrīgārum et cum **rēge** in Ierusālem.

27 Fēcitque ut **tanta** **esset** **abundantia** argentī in Ierusālem **quanta** et lapidum; et cedrōrum praebuit multitūdinem quasi sycomorōs, quae nāscuntur in Sephēla.

28 Et ēdūcēbantur equī Salomōnī dē Aegyptō et dē **Cōā**; negōtiātōrēs enim **rēgis** emēbant dē **Cōā** statūtō pretiō.

29 Cōnstābat autem et ēgrediēbātur quadriga ex Aegyptō sēscentīs siclīs argentī, et equus centum quīnquāgintā; atque in hunc modum cūnctīs rēgibus Hetthaēōrum et **Syriae** per **manūs** suās venundābant.

## 11

1 Rēx autem Salomōn amāvit mulierēs aliēnigenās multās, fīliam **quoque** pharaōnis et Moabitīdās et Ammonitīdās, Idūmaeās et Sīdōniās et Hetthaēās,

2 dē gentibus, super quibus dīxit Dominus fīliīs Isrāēl: ”Nōn ingrediēminī ad eās, neque dē illīs ingredientur ad vestrās; **certissimē** enim āvertent **corda** **vestra**, ut sequāminī deōs eārum”. Hīs itaque **cōpulātus** **est** Salomōn amōre;

3 fuēruntque **eī** uxōrēs quasi rēgīnae septingentae et concubīnae trecentae, et āvertērunt mulierēs cor eius.

4 Cumque iam **esset** senex, dēprāvātum **est** cor eius per mulierēs, ut sequerētur deōs aliēnōs; nec erat cor eius perfectum cum Dominō Deō suō sīcut cor Dāvīd patris eius,

5 sed colēbat Salomōn Astharthēn, deam **Sīdoniōrum**, et Melchom īdōlum Ammonītārum.

6 Fēcitque Salomōn quod nōn placuerat **cōram** Dominō et nōn adimplēvit ut sequerētur Dominum sīcut Dāvīd pater eius.

7 Tunc aedificāvit Salomōn fānum Chamos īdōlō Moab in monte, quī **est** contrā Ierusālem, et Melchom īdōlō fīliōrum Ammōn;

8 atque in hunc modum fēcit ūniversīs uxōribus **suīs** aliēnigenīs, quae adolēbant et immolābant dīīs **suīs**.

9 Igitur īrātus **est** Dominus Salomōnī, quod **āversa** **esset** mēns eius ā Dominō, Deō Isrāēl, quī appāruerat **eī** bis

10 et praecēperat dē verbō **hoc**, nē sequerētur deōs aliēnōs; et nōn cūstōdīvit, quae mandāvit **eī** Dominus.

11 Dīxit itaque Dominus Salomōnī: ”Quia habuistī **hoc** apud tē et nōn cūstōdīstī **pactum** meum et **praecepta** **mea**, quae mandāvī tibi, disrumpēns scindam rēgnum tuum ā tē et dabō illud servō tuō.

12 Vērumtamen in diēbus tuīs nōn faciam propter Dāvīd patrem tuum; dē manū fīliī tuī scindam illud.

13 Nec **tōtum** rēgnum auferam, sed tribum ūnam dabō fīliō tuō propter Dāvīd servum meum et Ierusālem, quam **ēlēgī**”.

14 Suscitāvit autem Dominus adversārium Salomōnī Adad Idūmaeum, quī erat dē sēmine **rēgiō**, in Edom.

15 Cum enim vīcisset Dāvīd Idūmaeam, et ascendisset Ioab prīnceps mīlitiae ad sepeliendum eōs, quī fuerant interfectī, et **occīdisset** omne masculīnum in **Idūmaeā**

16 — sex enim mēnsibus ibi **morātus** **est** Ioab et **omnīs** Isrāēl, dōnec interimerent omne masculīnum in **Idūmaeā** —

17 **fugit** Adad ipse et **virī** Idūmaeī dē servīs patris eius cum eō, ut ingrederētur Aegyptum; erat autem Adad puer parvulus.

18 Cumque surrēxissent dē Madiān, vēnērunt in Pharān tulēruntque sēcum virōs dē Pharān et introiērunt Aegyptum ad pharaōnem rēgem Aegyptī, quī **dedit** **eī** domum et cibōs cōnstituit et terram dēlēgāvit.

19 Et **invēnit** Adad grātiam **cōram** pharaō valdē, in tantum ut daret **eī** uxōrem sorōrem uxōris suae germānam Taphnēs rēgīnae.

20 Genuitque **eī** soror Taphnēs Genubath fīlium et ablactāvit eum Taphnēs in domō pharaōnis, eratque Genubath habitāns apud pharaōnem cum fīliīs eius.

21 Cumque audīsset Adad in Aegyptō dormīsse Dāvīd cum patribus **suīs** et mortuum **esse** Ioab prīncipem mīlitiae, dīxit pharaōnī: ”Dīmitte mē, ut vādam in terram meam”.

22 Dīxitque **eī** pharaō: ”**Quā** enim rē apud mē indigēs, ut quaerās īre ad terram tuam?”. At ille respondit: ”**Nūlla**; sed obsecrō, ut dīmittās mē”.

23 Suscitāvit **quoque** Deus Salomōnī adversārium Razōn fīlium Ēliada, quī fūgerat ab Adadezer **rēge** Soba dominō suō.

24 Et congregāvit ad sē virōs et **factus** **est** prīnceps turmae, cum interficeret eōs Dāvīd; abiēruntque **Damascum** et habitāvērunt ibi et rēgnāvērunt in Damascō.

25 Eratque adversārius Israelī cūnctīs diēbus Salomōnis; et **hoc** cum **malō**, quod erat Adad. Et dētestātus **est** Isrāēl rēgnāvitque in **Syriā**.

26 Ieroboam **quoque** fīlius Nābat, Ephrathaeus dē Saredā, servus Salomōnis, cuius māter erat nōmine Sarva mulier **vidua**, **levāvit** **manum** contrā rēgem.

27 Et haec **causa** rebelliōnis adversus eum: Salomōn aedificāvit Mellō et coaequāvit vorāginem cīvitātis Dāvīd patris **suī**.

28 Erat autem Ieroboam vir **fortis** et strēnuus; vidēnsque Salomōn adulēscentem industrium cōnstituerat eum praefectum super labōrēs ūniversae **domus** Ioseph.

29 Factum **est** igitur in tempore illō, ut Ieroboam ēgrederētur dē Ierusālem, et invenīret eum Ahiās Silōnītēs **prophēta** in **viā** **opertus** palliō novō; erant autem duo tantum in agrō.

30 Apprehendēnsque Ahiās pallium suum novum, quō coopertus erat, scidit in duodecim partēs

31 et ait ad Ieroboam: ”Tolle tibi decem scissūrās; haec enim dīcit Dominus, Deus Isrāēl: Ecce ego scindam rēgnum dē manū Salomōnis et dabō tibi decem **tribus**.

32 Porrō **ūna** **tribus** remanēbit **eī** propter servum meum Dāvīd et Ierusālem cīvitātem, quam **elegī** ex omnibus tribubus Isrāēl;

33 eō quod dērelīquerint mē et adōrāverint Astharthēn deam **Sīdoniōrum** et Chamōs deum Moab et Melchom deum fīliōrum Ammōn et nōn ambulāverint in viīs meīs, ut facerent iūstitiam **cōram** mē et **praecepta** **mea** et iūdicia sīcut Dāvīd pater eius.

34 Nec auferam omne rēgnum dē manū eius, sed ducem pōnam eum cūnctīs diēbus vītae suae propter Dāvīd servum meum, quem **elegī**, quī cūstōdīvit **mandāta** **mea** et **praecepta** **mea**.

35 Auferam autem rēgnum dē manū fīliī eius et dabō tibi decem **tribus**;

36 fīliō autem eius dabō tribum ūnam, ut remaneat **lucerna** Dāvīd servō meō cūnctīs diēbus **cōram** mē in Ierusalem cīvitāte, quam **elegī**, ut **esset** **nōmen** meum ibi.

37 Tē autem assūmam, et rēgnābis super omnia, quae dēsīderat **anima** **tua**, **eris**que rēx super Isrāēl.

38 Sī igitur **audierīs** omnia, quae praecēperō tibi, et **ambulāverīs** in viīs meīs et **fēcerīs**, quod rēctum **est** **cōram** mē cūstōdiēns **mandāta** **mea** et **praecepta** **mea**, sīcut fēcit Dāvīd servus meus, **erō** tēcum et aedificābō tibi domum stabilem, quōmodo aedificāvī Dāvīd, et trādam tibi Isrāēl

39 et afflīgam sēmen Dāvīd super **hōc**, vērumtamen nōn cūnctīs diēbus”.

40 Voluit ergō Salomōn interficere Ieroboam, quī surrēxit et **aufūgit** in Aegyptum ad Sesac rēgem Aegyptī et fuit in Aegyptō usque ad mortem Salomōnis.

41 **Reliqua** autem gestōrum Salomōnis, omnia, quae fēcit, et **sapientia** eius, ecce **ūniversa** **scrīpta** sunt in **librō** gestōrum Salomōnis;

42 diēs autem, quōs rēgnāvit Salomōn in Ierusālem super omnem Isrāēl, quadrāgintā annī sunt.

43 Dormīvitque Salomōn cum patribus **suīs** et sepultus **est** in cīvitāte Dāvīd patris **suī**; rēgnāvitque Roboam fīlius eius prō eō.

## 12

1 **Venit** autem Roboam in Sichem; illūc enim **congregātus** erat **omnis** Isrāēl ad cōnstituendum eum rēgem.

2 At Ieroboam fīlius Nābat, cum adhūc **esset** in Aegyptō profugus ā faciē **rēgis** Salomōnis, audītō **hōc** nūntiō, reversus **est** dē Aegyptō.

3 Mīsēruntque et vocāvērunt eum. **Venit** ergō Ieroboam et **omnis** multitūdō Isrāēl, et locūtī sunt ad Roboam dīcentēs:

4 ”Pater tuus dūrissimum iugum imposuit nōbīs; tū itaque nunc imminue paululum dē imperiō patris tuī dūrissimō et dē iugō gravissimō, quod imposuit nōbīs, et serviēmus tibi”.

5 Quī ait eīs: ”**Īte** usque ad tertium diem et revertiminī ad mē”.

Cumque abīsset **populus**,

6 iniit cōnsilium rēx Roboam cum seniōribus, quī assistēbant **cōram** Salomōne patre eius, cum adhūc vīveret, et ait: ”Quod mihi **datis** cōnsilium, ut respondeam **populō** huic?”.

7 Quī dīxērunt **eī**: ”Sī hodiē **oboedierīs** **populō** huic et **servierīs** et petītiōnī eōrum **cesserīs** **locūtus**que **fuerīs** ad eōs verba lēnia, erunt tibi servī cūnctīs diēbus”.

8 Quī dērelīquit cōnsilium **senum**, quod dederant **eī**, et adhibuit adulēscentēs, quī nūtrītī fuerant cum eō et assistēbant illī,

9 dīxitque ad eōs: ”Quod mihi **datis** cōnsilium, ut respondeam **populō** huic, quī dīxērunt mihi: “**Levius** fac iugum, quod imposuit pater tuus super nōs”?”.

10 Et dīxērunt **eī** iuvenēs, quī nūtrītī fuerant cum eō: ”Sīc **loquere** **populō** huic, quī locūtī sunt ad tē dīcentēs: “Pater tuus aggravāvit iugum nostrum, tū relevā nōs”; sīc **loqueris** ad eōs: Minimus digitus meus grossior **est** lumbīs patris meī.

11 Et nunc, pater meus posuit super vōs iugum grave, ego autem addam super iugum vestrum; pater meus **cecidit** vōs flagellīs, ego autem caedam scorpiōnibus”.

12 **Venit** ergō Ieroboam et **omnis** **populus** ad Roboam **diē** **tertia**, sīcut **locūtus** fuerat rēx dīcēns: ”Revertiminī ad mē **diē** **tertia**”.

13 Responditque rēx **pōpulō** **dūrā**, dērelictō cōnsiliō seniōrum, quod **eī** dederant,

14 et **locūtus** **est** eīs secundum cōnsilium iuvenum dīcēns:

”Pater meus aggravāvit iugum vestrum,

ego autem addam iugō vestrō;

pater meus **cecidit** vōs flagellīs,

ego autem caedam vōs scorpiōnibus”.

15 Ergō nōn acquiēvit rēx **populō**, quoniam dispositum erat ā Dominō, ut suscitāret verbum suum, quod **locūtus** fuerat in manū Ahiae Silonitae ad Ieroboam fīlium Nābat.

16 Vidēns itaque **omnis** Isrāēl quod nōluisset eōs audīre rēx, respondit **eī** dīcēns:

”Quae nōbīs pars in Dāvīd,

vel quae hērēditās in fīliō Isāī?

**Vāde** in tabernācula **tua**, Isrāēl!

Nunc vidē domum tuam, Dāvīd!”. Et abiit Isrāēl in tabernācula **sua**.

17 Super fīliōs autem Isrāēl, quīcumque habitābant in cīvitātibus Iūdae, rēgnāvit Roboam.

18 Mīsit rēx Roboam Adoniram, quī erat super servitūtem; et lapidāvit eum **omnis** Isrāēl, et mortuus **est**. Porrō rēx Roboam festīnus ascendit currum et **fūgit** in Ierusālem.

19 Recessitque Isrāēl ā domō Dāvīd usque in praesentem diem.

20 Factum **est** autem cum audīsset **omnīs** Isrāēl quod reversus **esset** Ieroboam, mīsērunt et vocāvērunt eum, congregātō coetū, et cōnstituērunt eum rēgem super omnem Isrāēl; nec secūtus **est** quisquam domum Dāvīd praeter tribum Iūdae sōlam.

21 **Venit** autem Roboam Ierusālem et congrcgāvit ūniversam domum Iūdae et tribum Beniamin, centum octōgintā **mīlia** **ēlēctōrum** **virōrum** bellātōrum, ut pugnāret contrā domum Isrāēl et redūceret rēgnum Roboam fīliō Salomōnis.

22 **Factus** **est** vērō sermō Dominī ad Semeiam **virum** Deī dīcēns:

23 ”**Loquēre** ad Roboam fīlium Salomōnis rēgem Iūdae et ad omnem domum Iūdae et Beniamin et reliquōs dē **populō** dīcēns:

24 Haec dīcit Dominus: Nōn ascendētis neque bellābitis contrā frātrēs vestrōs, fīliōs Isrāēl; revertātur vir in domum suam; ā mē enim factum **est** **hoc**”. Audiērunt sermōnem Dominī et reversī sunt dē itinere, sīcut eīs praecēperat Dominus.

25 Aedificāvit autem Ieroboam Sichem in monte Ephraim et habitāvit ibi; et **ēgressus** inde aedificāvit Phanuēl.

26 Dīxitque Ieroboam in **corde** suō: ”Nunc revertētur rēgnum ad domum Dāvīd,

27 sī ascenderit **populus** iste, ut faciat sacrificia in domō Dominī in Ierusālem, et convertētur cor **populī** huius ad dominum suum Roboam rēgem Iūdae, interficientque mē et revertentur ad Roboam rēgem Iūdae”.

28 Et excōgitātō cōnsiliō, fēcit rēx duōs vitulōs aureōs et dīxit ad **populum**: ”Nōlīte **ultrā** **ascendere** in Ierusālem! Ecce dīī tuī, Isrāēl, quī tē ēdūxērunt dē **terrā** Aegyptī”.

29 Posuitque ūnum in Bethel et alterum dōnāvit in **Dān**;

30 et factum **est** **hoc** in peccātum: ībat enim **populus** **cōram** ūnō usque in **Dān**.

31 Et fēcit **fāna** in excelsīs et sacerdōtēs dē extrēmīs **populī**, quī nōn erant dē fīliīs **Levī**.

32 Cōnstituitque diem sollemnem in **mēnse** octāvō, **quīntā** **decima** **diē** **mēnsis**, in similitūdinem sollemnitātis, quae celebrātur in **Iūdā**. Et ascendit altāre; sīc fēcit in Bethel, ut immolāret vitulīs, quōs fabricātus erat; cōnstituitque in Bethel sacerdōtēs excelsōrum, quae fēcerat.

33 Et ascendit super altāre, quod exstrūxerat in Bethel, **quīntā** **decima** **diē** **mēnsis** octāvī, quem fīnxerat dē **corde** suō; et fēcit sollemnitātem fīliīs Isrāēl et ascendit super altāre, ut adolēret.

## 13

1 Et ecce vir Deī **venit** dē **Iūdā** in sermōne Dominī in Bethel, Ierobōam stante super altāre ad adolendum;

2 et exclāmāvit contrā altāre in sermōne Dominī et ait: ”Altāre, altāre, haec dīcit Dominus: Ecce fīlius nāscētur domuī Dāvīd, Iosīās nōmine, et immolābit super tē sacerdōtēs excelsōrum, quī nunc in tē immolant, et ossa hominum super tē incendent”.

3 **Dēdit**que in **illā** **diē** signum dīcēns: ”**Hoc** erit signum, quod **locūtus** **est** Dominus: ecce altāre scindētur, et effundētur cinis, quī in eō **est**”.

4 Cumque audīsset rēx sermōnem hominis Deī, quem inclāmāverat contrā altāre in Bethel, extendit **manum** suam dē altārī dīcēns: ”Apprehendite eum!”. Et exāruit **manūs** eius, quam extenderat contrā eum, nec valuit **retrahere** eam ad sē.

5 Altāre **quoque** scissum **est**, et effūsus **est** cinis dē altārī iuxtā signum, quod praedīxerat vir Deī in sermōne Dominī.

6 Et ait rēx ad **virum** Deī: ”Dēprecāre faciem Dominī Deī tuī et **ōra** prō mē, ut restituātur **manus** **mea** mihi”. Ōrāvit vir Deī faciem Dominī, et reversā **est** **manūs** **rēgis** ad eum et **facta** **est** sīcut prius fuerat.

7 **Locūtus** **est** autem rēx ad **virum** Deī: ”**Vēnī** mēcum domum, ut prandeās, et dabō tibi **mūnera**”.

8 Responditque vir Deī ad rēgem: ”Sī **dederīs** mihi mediam partem **domūs** tuae, nōn veniam tēcum nec comedam pānem neque bibam aquam in locō istō;

9 sīc enim mandātum **est** mihi in sermōne Dominī **praecipientis**: “Nōn comedēs pānem neque bibēs aquam nec **reverterīs** per viam, **quā** vēnistī””.

10 Abiit ergō per aliam viam et nōn **est** reversus per iter, quō vēnerat in Bethel.

11 Prophētēs autem quīdam senex habitābat in Bethel; ad quem vēnērunt fīliī **suī** et nārrāvērunt **eī** omnia **opera**, quae fēcerat vir Deī **illa** **diē** in Bethel, et verba, quae **locūtus** fuerat ad rēgem, nārrāvērunt **quoque** patrī suō.

12 Et dīxit eīs pater eōrum: ”Per quam viam abiit?”. Ostendērunt **eī** fīliī **suī** viam, per quam abierat vir Deī, quī vēnerat dē **Iūdā**.

13 Et ait fīliīs **suīs**: ”Sternite mihi asinum”. Quī cum strāvissent, ascendit

14 et abiit post **virum** Deī et **invēnit** eum sedentem subtus terebinthum et ait illī: ”Tūne **es** vir Deī, quī vēnistī dē **Iūdā**?”. Respondit ille: ”Ego sum”.

15 Dīxit ad eum: ”**Vēnī** mēcum domum, ut comedās pānem”.

16 Quī ait: ”Nōn possum revertī neque venīre tēcum nec comedam pānem neque bibam aquam in locō istō;

17 sīc enim dictum **est** mihi in sermōne Dominī: “Nōn comedēs pānem et nōn bibēs ibi aquam nec **reverterīs** per viam, **quā** **ierīs**””.

18 Quī ait illī: ”Et ego **prophēta** sum **similis** tuī; et angelus **locūtus** **est** mihi in sermōne Dominī dīcēns: “Redūc eum tēcum in domum tuam, et comedat pānem et bibat aquam””. Fefellit eum

19 et redūxit sēcum; **comēdit** ergō pānem in domō eius et bibit aquam.

20 Cumque sedērent ad mēnsam, **factus** **est** sermō Dominī ad prophētam, quī redūxerat eum,

21 et exclāmāvit ad **virum** Deī, quī vēnerat dē **Iūdā**, dīcēns: ”Haec dīcit Dominus: Quia nōn oboediēns fuistī **orī** Dominī et nōn cūstōdīstī mandātum, quod praecēpit tibi Dominus Deus tuus,

22 et reversus **es** et comēdistī pānem et bibistī aquam in locō, in quō praecēpit tibi, nē comederēs pānem neque biberēs aquam, nōn īnferētur cadāver tuum in sepulcrum patrum tuōrum”.

23 Cumque comēdisset pānem et bibisset, strāvit sibi asinum prophētae, quī redūxerat eum;

24 et, cum abīsset, **invēnit** eum **leō** in **viā** et **occīdit**, et erat cadāver eius prōiectum in itinere; asinus autem stābat iuxtā illum, et **leō** stābat iuxtā cadāver.

25 Et ecce **virī** trānseuntēs vīdērunt cadāver prōiectum in **viā** et leōnem stantem iuxtā cadāver; et vēnērunt et dīvulgāvērunt in cīvitāte, in **quā** prophetēs ille senex habitābat.

26 Quod cum audīsset **prophēta** ille, quī redūxerat eum dē **viā**, ait: ”Vir Deī **est**, quī inoboediēns fuit **orī** Dominī, et trādidit eum Dominus leōnī; et cōnfrēgit eum et **occīdit** iuxtā verbum Dominī, quod **locūtus** **est** **eī**”.

27 Dīxitque ad fīliōs suōs: ”Sternite mihi asinum!”. Quī cum strāvissent,

28 et ille abīsset, **invēnit** cadāver eius prōiectum in **viā** et asinum et leōnem stantēs iuxtā cadāver; nōn **comēdit** **leō** dē cadāvere nec laesit asinum.

29 Tulit ergō prophētēs cadāver **virī** Deī et posuit illud super asinum et reversus intulit in cīvitātem prophētae **senis**, ut plangerent eum et sepelīrent.

30 Et posuit cadāver eius in sepulcrō suō, et plānxērunt eum: ”Heu, heu, mī frāter!”.

31 Cumque sepelīssent eum, dīxit ad fīliōs suōs: ”Cum mortuus fuerō, sepelīte mē in sepulcrō, in quō vir Deī sepultus **est**; iuxtā ossa eius pōnite ossa **mea**.

32 **Profectō** enim veniet sermō, quem praedīxit in sermōne Dominī contrā altāre, quod **est** in Bethel, et contrā omnia **fāna** excelsōrum, quae sunt in urbibus Samarīae”.

33 Post haec nōn **est** reversus Ieroboam dē **viā** **suā** **pessima**, sed iterum faciēbat dē novissimīs **populī** sacerdōtēs excelsōrum; quīcumque volēbat, implēbat eius **manum**, ut fieret sacerdōs excelsōrum.

34 Et propter hanc causam peccāvit **domus** Ierobōam, et **ēversa** **est** et **dēlēta** dē superficiē terrae.

## 14

1 In tempore illō aegrōtāvit Abia fīlius Ieroboam,

2 dīxitque Ieroboam uxōrī suae: ”Surge et commūtā habitum, nē cognōscāris quod sīs uxor Ieroboam, et **vāde** in Sīlō, ubi **est** Ahīās **prophēta**, quī **locūtus** **est** mihi quod rēgnātūrus essem super **populum** hunc.

3 Tolle **quoque** in manū **tuā** decem pānēs et **crustula** et **vās** **mellis** et **vāde** ad illum: ipse indicābit tibi quid ēventūrum sit puerō”.

4 Fēcit, ut dīxerat, uxor Ierobōam et cōnsurgēns abiit in Sīlō et **venit** in domum Ahiae; at ille nōn poterat **vidēre**, quia cālīgāverant oculī eius prae senectūte.

5 Dīxerat autem Dominus ad Ahiam: ”Ecce uxor Ieroboam ingrediētur, ut cōnsulat tē super fīliō suō, quī aegrōtat; haec et haec **loqueris** **eī**. Cum intret, simulābit sē peregrīnam **esse**”.

6 Cum ergō audīret Ahīās sonitum pedum eius **introeuntis** per ōstium, ait: ”Ingredere, uxor Ierobōam. Quārē aliam tē **esse** **simulās**? Ego autem **missus** sum ad tē dūrus nūntius.

7 **Vāde** et dīc Ieroboam: “Haec dīcit Dominus, Deus Isrāēl: Quia exaltāvī tē dē **mediō** **populī** et **dedī** tē ducem super **populum** meum Isrāēl

8 et scidī rēgnum ā domō Dāvīd et **dedī** illud tibi, et nōn fuistī sīcut servus meus Dāvīd, quī cūstōdīvit **mandāta** **mea** et secūtus **est** mē in **tōtō** **corde** suō faciēns quod placitum **esset** in cōnspectū meō,

9 sed operātus **es** **mala** super omnēs, quī fuērunt ante tē, et fēcistī tibi deōs aliēnōs et cōnflātilēs, ut mē ad īrācundiam prōvocārēs, mē autem prōiēcistī post tergum tuum:

10 idcircō ecce ego indūcam **mala** super domum Ierobōam et percutiam dē Ieroboam quidquid masculīnī **sexūs**, impūberem et pūberem in Isrāēl; et mundābō reliquiās **domūs** Ieroboam, sīcut mundārī **solet** fīmus usque ad pūrum.

11 Quī mortuī fuerint dē Ieroboam in cīvitāte, comedent eōs **canēs**; quī autem mortuī fuerint in agrō, vorābunt eōs avēs caelī, quia Dominus **locūtus** **est**.

12 Tū igitur surge et **vāde** in domum tuam, et in ipsō introitū pedum tuōrum in urbem moriētur puer,

13 et planget eum **omnīs** Isrāēl et sepeliet; iste enim **sōlus** īnferētur dē Ieroboam in sepulcrum, quia inventum **est** in eō, quod bonum erat Dominō, Deō Isrāēl, in domō Ieroboam.

14 Cōnstituet autem sibi Dominus rēgem super Isrāēl, quī percutiat domum Ierobōam.

15 Et percutiet Dominus Isrāēl, ut moveātur sīcut arundō in **aquā**, et ēvellet Isrāēl dē **terrā** **bonā** hāc, quam **dedit** patribus eōrum; et ventilābit eōs trāns Flūmen, quia fēcērunt sibi pālōs, ut **irrītārent** Dominum.

16 Et trādet Dominus Isrāēl propter **peccāta** Ieroboam, quī peccāvit et peccāre fēcit Isrāēl””.

17 Surrēxit itaque uxor Ieroboam et abiit et **vēnit** in Thersā; cumque **illa** ingrederētur līmen **domūs**, puer mortuus **est**.

18 Et sepeliērunt eum, et plānxit illum **omnis** Isrāēl iuxtā sermōnem Dominī, quem **locūtus** **est** in manū servī **suī** Ahiae prophētae.

19 **Reliqua** autem gestōrum Ieroboam, quōmodo pugnāverit et quōmodo rēgnāverit, ecce **scrīpta** sunt in **librō** annālium rēgum Isrāēl.

20 Diēs autem, quibus rēgnāvit Ieroboam, vīgintī duo annī sunt; et dormīvit cum patribus **suīs**. Rēgnāvitque Nadab fīlius eius prō eō.

21 Porrō Roboam fīlius Salomōnis rēgnāvit in **Iūdā**. Quadrāgintā et ūnīus annī erat Roboam, cum rēgnāre coepisset, et decem et septem annōs rēgnāvit in Ierusalem cīvitāte, quam ēlēgit Dominus, ut pōneret **nōmen** suum ibi ex omnibus tribubus Isrāēl. **Nōmen** autem mātris eius Naama Ammanītēs.

22 Et fēcit **Iūda** **malum** **cōram** Dominō, et **irrītāvērunt** eum super omnibus, quae fēcerant patrēs eōrum in **peccātīs** **suīs**, quae peccāverant;

23 aedificāvērunt enim et ipsī sibi **excelsa** et lapidēs et pālōs super omnem collem excelsum et subter omnem arborem frondōsam.

24 Sed et **prōstibula** fuērunt in **terrā**; fēcēruntque omnēs abōminātiōnēs gentium, quās attrīvit Dominus ante faciem fīliōrum Isrāēl.

25 In quīntō autem annō rēgnī Roboam ascendit Sesac rēx Aegyptī in Ierusālem

26 et tulit thēsaurōs **domūs** Dominī et thēsaurōs rēgiōs et **ūniversa** dīripuit, **scūta** **quoque** **aurea** omnia, quae fēcerat Salomōn.

27 Prō quibus fēcit rēx Roboam **scūta** **aerea** et trādidit **ea** in manū ducum cursōrum, quī excubābant ante ōstium **domūs** **rēgis**.

28 Cumque ingrederētur rēx in domum Dominī, portābant **ea** cursōrēs et posteā reportābant ad armāmentārium cursōrum.

29 **Reliqua** autem gestōrum Roboam et omnia, quae fēcit, ecce **scrīpta** sunt in **librō** annālium rēgum Iūdae.

30 Fuitque bellum inter Roboam et Ierobōam cūnctīs diēbus.

31 Dormīvit itaque Roboam cum patribus **suīs** et sepultus **est** cum eīs in cīvitāte Dāvīd; **nōmen** autem mātris eius Naama Ammanītēs. Et rēgnāvit Abiam fīlius eius prō eō.

## 15

1 Igitur in octāvō decimō annō rēgnī Ieroboam fīliī Nābat rēgnāvit Abiam super Iūdam.

2 **Tribus** annīs rēgnāvit in Ierusālem; **nōmen** mātris eius Maacha **fīlia** Abessalom.

3 Ambulāvitque in omnibus **peccātīs** patris **suī**, quae fēcerat ante eum; nec erat cor eius perfectum cum Dominō Deō suō sīcut cor Dāvīd patris eius.

4 Sed propter Dāvīd **dēdit** **eī** Dominus Deus suus lucernam in Ierusālem, ut suscitāret fīlium eius post eum et statueret Ierusālem;

5 eō quod fēcisset Dāvīd rēctum in oculīs Dominī et nōn dēclīnāsset ab omnibus, quae praecēperat **eī**, cūnctīs diēbus vītae suae, **exceptā** rē Uriae Hetthaēī. ( 6 )

7 **Reliqua** autem gestōrum Abiam et omnia, quae fēcit, **nōnne** haec **scrīpta** sunt in **librō** annālium rēgum Iūdae? Fuitque bellum inter Abiam et inter Ieroboam.

8 Et dormīvit Abiam cum patribus **suīs**, et sepeliērunt eum in cīvitāte Dāvīd; rēgnāvitque Asa fīlius eius prō eō.

9 In annō ergō vīcēsimō Ieroboam **rēgis** Isrāēl rēgnāvit Asa rēx Iūdae

10 et quadrāgintā et ūnō annō rēgnāvit in Ierusālem. **Nōmen** mātris eius Maacha **fīlia** Abessalom.

11 Et fēcit Asa rēctum ante cōnspectum Dominī sīcut Dāvīd pater eius.

12 Et abstulit **prōstibula** dē **terrā** pūrgāvitque ūniversās sordēs īdōlōrum, quae fēcerant patrēs eius.

13 Īnsuper et Maacham mātrem suam āmōvit, nē **esset** **dominā**, eō quod fēcisset abōminātiōnem Aserae; cōnfrēgitque Asa simulācrum turpissimum et combussit in torrente **Cedrōn**.

14 **Excelsa** autem nōn abstulit; vērumtamen cor Asa perfectum erat **cōram** Dominō cūnctīs diēbus **suīs**.

15 Et intulit **eā**, quae sānctificāverat pater suus et quae ipse vōverat, in domum Dominī, argentum et aurum et vāsa.

16 Bellum autem erat inter Asa et Baasā rēgem lsrael cūnctīs diēbus eōrum.

17 Ascendit **quoque** Baasa rēx Isrāēl in Iūdam et aedificāvit Rama, ut nōn posset quispiam ēgredī vel ingredī dē **parte** Asa **rēgis** Iūdae.

18 Tollēns itaque Asa omne argentum et aurum, quod remānserat in thēsaurīs **domus** Dominī et in thēsaurīs **domūs** rēgiae, **dedit** illud in manū servōrum suōrum et mīsit ad Benadad fīlium Tabremmon fīliī Hezion rēgem **Syriae**, quī habitābat in Damascō, dīcēns:

19 ”Foedus **est** inter mē et tē et inter patrem meum et patrem tuum; ideō mīsī tibi **mūnera**, argentum et aurum, et petō, ut irritum faciās foedus, quod habēs cum Baasā **rēge** Isrāēl, et recēdat ā mē”.

20 Acquiēscēns Benadad **rēgī** Asa mīsit prīncipēs exercituum suōrum in cīvitātēs Isrāēl, et percussērunt Ahion et **Dān** et Abelbethmaacha et ūniversam Chenereth cum omnī **terrā** Nephthālī.

21 Quod cum audīsset Baasa, cessāvit aedificāre Rama et reversus **est** in Thersā.

22 Rēx autem Asa convocāvit omnem Iūdam, nūllō excūsātō; et tulērunt lapidēs Rama et ligna eius, quibus aedificāverat Baasa, et exstrūxit dē eīs rēx Asa Gabaa Beniamin et Maspha.

23 **Reliqua** autem omnium gestōrum Asa et **ūniversa** fortitūdō eius et **cūncta**, quae fēcit, et cīvitātēs, quās exstrūxit, **nōnne** haec **scrīpta** sunt in **librō** annālium rēgum Iūdae? Vērumtamen in tempore **senectūtis** suae doluit **pedēs**;

24 et dormīvit cum patribus **suīs** et sepultus **est** cum eīs in cīvitāte Dāvīd patris **suī**. Rēgnāvitque Iosaphat fīlius eius prō eō.

25 Nadab vērō fīlius Ieroboam rēgnāvit super Isrāēl annō secundō Asa **rēgis** Iūdae; rēgnāvitque super Isrāēl duōbus annīs.

26 Et fēcit, quod **malum** **est** in cōnspectū Dominī, et ambulāvit in viīs patris **suī** et in peccātō eius, quō peccāre fēcit Isrāēl.

27 Īnsidiātus **est** autem **eī** Baasa fīlius Ahiae dē domō Issachar et percussit eum in Gebbethon, quae **est** urbs Philisthinōrum; siquidem Nadab et **omnīs** Isrāēl **obsīdēbant** Gebbethon.

28 Interfēcit igitur illum Baasa in annō tertiō Asa **rēgis** Iūdae et rēgnāvit prō eō.

29 Cumque rēgnāsset, percussit omnem domum Ierobōam; nōn dīmīsit nē ūnam quidem animam dē sēmine eius, dōnec dēlēret eam iuxtā verbum Dominī, quod **locūtus** fuerat in manū servī **suī** Ahiae Silonitis

30 propter **peccāta** Ieroboam, quae peccāverat et quibus peccāre fēcerat Isrāēl, et propter dēlictum, quō **irrītāverat** Dominum, Deum Isrāēl.

31 **Reliqua** autem gestōrum Nadab et omnia, quae fortiter operātus **est**, **nōnne** haec **scrīpta** sunt in **librō** annālium rēgum Isrāēl?

32 Fuitque bellum inter Asa et Baasā rēgem Isrāēl cūnctīs diēbus eōrum.

33 Annō tertiō Asa **rēgis** Iūdae rēgnāvit Baasa fīlius Ahiae super omnem Isrāēl in Thersā vīgintī quattuor annīs;

34 et fēcit **malum** **cōram** Dominō ambulāvitque in **viā** Ieroboam et in peccātō eius, quō peccāre fēcit Isrāēl.

## 16

1 **Factus** **est** autem sermō Dominī ad Iehū fīlium Hanānī contrā Baasā dīcēns:

2 ”Prō eō quod exaltāvī tē dē pulvere et posuī tē ducem super **populum** meum Isrāēl, tū autem ambulāstī in **viā** Ieroboam et peccāre fēcistī **populum** meum Isrāēl, ut mē **irrītārēs** in **peccātīs** eōrum,

3 ecce ego dēmetam posteriōra Baasa et posteriōra **domūs** eius et faciam domum tuam sīcut domum Ieroboam fīliī Nābat.

4 Quī mortuus fuerit dē Baasā in cīvitāte, comedent eum **canēs**; et, quī mortuus fuerit ex eō in agrō, comedent eum volucrēs caelī”.

5 **Reliqua** autem gestōrum Baasa et quaecumque fēcit et fortitūdō eius, **nōnne** haec **scrīpta** sunt in **librō** annālium rēgum Isrāēl?

6 Dormīvit ergō Baasa cum patribus **suīs** sepultusque **est** in Thersā; et rēgnāvit Ela fīlius eius prō eō.

7 Sed et in manū Iehu fīliī Hanānī prophētae verbum Dominī factum **est** ad Baasā et ad domum eius propter omne **malum**, quod fēcerat **cōram** Dominō ad **irrītandum** eum in operibus manuum suārum, ut fieret sīcut **domus** Ieroboam, eō quod percussisset eam.

8 Annō vīcēsimō sextō Asa **rēgis** Iūdae rēgnāvit Ela fīlius Baasa super Isrāēl in Thersā duōbus annīs.

9 Et rebellāvit contrā eum servus suus Zamrī dux mediae **partīs** curruum. Erat autem Ela in Thersā bibēns et tēmulentus in domō **Ārsa** praefectī **domūs** in Thersā;

10 irruēns ergō Zamrī percussit et **occīdit** eum annō vīcēsimō septimō Asa **rēgis** Iūdae et rēgnāvit prō eō.

11 Cumque rēgnāsset et sēdisset super solium eius, percussit omnem domum Baasa et nōn dērelīquit ex eō quidquid masculīnī **sexūs** et propinquōs et amīcōs eius.

12 Dēlēvitque Zamrī omnem domum Baasā iuxtā verbum Dominī, quod **locūtus** fuerat ad Baasā in manū Iehu prophētae,

13 propter **ūniversa** **peccāta** Baasa et **peccāta** Ēla fīliī eius, quī peccāvērunt et peccāre fēcērunt Isrāēl prōvocantēs Dominum, Deum Isrāēl, in vānitātibus **suīs**.

14 **Reliqua** autem gestōrum Ēla et omnia, quae fēcit, **nōnne** haec **scrīpta** sunt in **librō** annālium rēgum Isrāēl?

15 Annō vīcēsimō septimō Asa **rēgis** Iūdae rēgnāvit Zamrī septem diēbus in Thersā. Porrō **exercitus** **obsīdēbat** Gebbethon urbem Philisthinōrum.

16 Cumque audīsset rebellāsse Zamrī et **occīdisse** rēgem, fēcit sibi rēgem **omnīs** Isrāēl Amrī, quī erat prīnceps mīlitiae super Isrāēl in **diē** **illa** in castrīs.

17 Ascendit ergō Amrī et **omnīs** Isrāēl cum eō dē Gebbethon, et **obsīdēbant** Thersa;

18 vidēns autem Zamrī quod **expugnanda** **esset** cīvitās, **ingressus** **est** palātium et succendit super sē domum rēgiam et mortuus **est** igne

19 in **peccātīs** **suīs**, quae peccāverat faciēns **mālum** **cōram** Dominō et ambulāns in **viā** Ieroboam et in peccātō eius, quō fēcit peccāre Isrāēl.

20 **Reliqua** autem gestōrum Zamrī et rebelliō, quam fēcit, **nōnne** haec **scrīpta** sunt in **librō** annālium rēgum Isrāēl?

21 Tunc **dīvīsus** **est** **populus** Isrāēl in duās partēs: **media** pars **populī** sequēbātur Thebnī fīlium Gineth, ut cōnstitueret eum rēgem, et **media** pars Amrī.

22 Praevaluit autem **populus**, quī erat cum Amrī, **populō**, quī sequēbātur Thebnī fīlium Gineth; mortuusque **est** Thebnī, et rēgnāvit Amrī.

23 Annō trīcēsimō prīmō Asa **rēgis** Iūdae rēgnāvit Amrī super Isrāēl duodecim annīs; in Thersā rēgnāvit sex annīs.

24 **Ēmit**que montem Samarīae ā Somer duōbus talentīs argentī et aedificāvit eum et vocāvit **nōmen** cīvitātis, quam exstrūxerat, nōmine Somer dominī **montis** Samarīae.

25 Fēcit autem Amrī **malum** in cōnspectū Dominī et operātus **est** nēquiter super omnēs, quī fuērunt ante eum;

26 ambulāvitque in omnī **viā** Ieroboam fīliī Nābat et in peccātō eius, quō peccāre fēcerat Isrāēl, ut **irrītāret** Dominum, Deum Isrāēl, in vānitātibus **suīs**.

27 **Reliqua** autem gestōrum Amrī et **proelia** eius, quae fortiter gessit, **nōnne** haec **scrīpta** sunt in **librō** annālium rēgum Isrāēl?

28 Et dormīvit Amrī cum patribus **suīs** et sepultus **est** in **Samarīā**; rēgnāvitque Achab fīlius eius prō eō.

29 Achab vērō fīlius Amrī rēgnāvit super Isrāēl annō trīcēsimō octāvō Asa **rēgis** Iūdae; et rēgnāvit Achab fīlius Amrī super Isrāēl in **Samarīā** vīgintī et duōbus annīs.

30 Et fēcit Achab fīlius Amrī **malum** in cōnspectū Dominī super omnēs, quī fuērunt ante eum.

31 Nec suffēcit **eī**, ut ambulāret in **peccātīs** Ieroboam fīliī Nābat; īnsuper dūxit uxōrem Iezabel fīliam Ethbaal **rēgis** **Sīdoniōrum** et abiit et servīvit Baal et adōrāvit eum.

32 Et posuit āram Baal in templō Baal, quod aedificāverat in **Samarīā**,

33 et fēcit Achab pālum. Et addidit Achab in opere suō **irrītāns** Dominum, Deum Isrāēl, super omnēs **rēgēs** Isrāēl, quī fuerant ante eum.

34 In diēbus eius aedificāvit Hiēl dē Bethel Ierichō; in Abiram prīmitīvō suō fundāvit eam et in Segub novissimō suō posuit portās eius, iuxtā verbum Dominī, quod **locūtus** fuerat in manū **Ios**ue fīliī Nun.

## 17

1 Et dīxit **Eliās** Thesbītēs dē Thesbī in Galaad ad Achab: ”Vīvit Dominus, Deus Isrāēl, in cuius cōnspectū stō. Nōn erit annīs hīs rōs et **pluvia**, **nisi** iuxtā **ōris** meī verba!”.

2 Et factum **est** verbum Dominī ad eum dīcēns:

3 ”Recēde hinc et **vāde** contrā orientem et **abscondere** in torrente Charith, quī **est** contrā Iordānem,

4 et ibi dē torrente bibēs; corvīsque praecēpī, ut pāscant tē ibi”.

5 Abiit ergō et fēcit iuxtā verbum Dominī; cumque abīsset, sēdit in torrente Charith, quī **est** contrā Iordānem.

6 Corvī **quoque** dēferēbant **eī** pānem et carnēs **māne**, similiter pānem et carnēs vesperī; et bibēbat dē torrente.

7 Post diēs autem siccātus **est** torrēns; nōn enim pluerat super terram.

8 **Factus** **est** igitur sermō Dominī ad eum dīcēns:

9 ”Surge et **vāde** in Sarepta **Sīdoniōrum** et manēbis ibi; praecēpī enim ibi mulierī viduae, ut pāscat tē”.

10 Surrēxit et abiit Sareptam. Cumque vēnisset ad portam cīvitātis, appāruit **eī** mulier **vidua** colligēns ligna; et vocāvit eam dīxitque: ”Dā mihi paululum aquae in vāse, ut bibam”.

11 Cumque **illa** pergeret, ut afferret, clāmāvit post tergum eius dīcēns: ”Affer mihi, obsecrō, et buccellam **pānis** in manū **tuā**”.

12 Quae respondit: ”Vīvit Dominus Deus tuus, nōn habeō pānem, **nisi** quantum pugillus capere potest farīnae in **hydriā** et paululum oleī in lēcythō. Ēn colligō duo ligna, ut ingrediar et faciam illud mihi et fīliō meō, ut comedāmus et moriāmur”.

13 Ad quam **Ēlias** ait: ”Nōlī timēre, sed **vāde** et fac, sīcut dīxistī; vērumtamen mihi prīmum fac dē **ipsā** **farīnulā** subcinerīcium pānem parvulum et affer ad mē; tibi autem et fīliō tuō faciēs posteā.

14 Haec autem dīcit Dominus, Deus Isrāēl: “**Hydria** farīnae nōn dēficiet, nec lēcythus oleī minuētur usque ad diem, in **quā** datūrus **est** Dominus pluviam super faciem terrae””.

15 Quae abiit et fēcit iuxtā verbum Eliae et **comēdit** **illa** et ipse et **domus** eius per diēs.

16 **Hydria** farīnae nōn dēfēcit, et lēcythus oleī nōn **est** imminūtus iuxtā verbum Dominī, quod **locūtus** fuerat in manū Eliae.

17 Factum **est** autem post haec, aegrōtāvit fīlius mulieris mātris familiae; et erat languor **fortis** nimis, **ita** ut nōn remanēret in eō **hālitus**.

18 Dīxit ergō ad Eliam: ”Quid mihi et tibi, vir Deī? **Ingressus** **es** ad mē, ut rememorārentur inīquitātēs meae, et interficerēs fīlium meum?”.

19 Et ait ad eam: ”Dā mihi fīlium tuum”. Tulitque eum dē sinū illīus et portāvit in cēnāculum, ubi ipse manēbat, et posuit super lectulum suum;

20 clāmāvitque ad Dominum et dīxit: ”Domine Deus meus, etiamne viduam, apud quam ego ut hospes habitō, afflīxistī, ut interficerēs fīlium eius?”.

21 Et expandit sē atque mēnsus **est** super puerum **tribus** vicibus et clāmāvit ad Dominum et ait: ”Domine Deus meus, revertātur, ōrō, **anima** puerī huius in vīscera eius”.

22 Et exaudīvit Dominus **vōcem** Eliae, et reversā **est** **anima** puerī intrā eum, et revīxit.

23 Tulitque **Ēlias** puerum et dēposuit eum dē cēnāculō in īnferiōrem domum et trādidit mātrī suae et ait illī: ”Ēn vīvit fīlius tuus”.

24 Dīxitque mulier ad Eliam: ”Nunc in istō cognōvī quoniam vir Deī **es** tū, et verbum Dominī in ōre tuō vērum **est**”.

## 18

1 Post diēs multōs factum **est** verbum Dominī ad Eliam in annō tertiō dīcēns: ”**Vāde** et ostende tē Achab, ut dem pluviam super faciem terrae”.

2 Īvit ergō **Ēlias**, ut ostenderet sē Achab.

Erat autem famēs vehemēns in **Samarīā**.

3 Vocāvitque Achab Abdiam dispēnsātōrem **domūs** suae. Abdiās autem timēbat Dominum valdē;

4 nam, cum interficeret Iezabēl prophētās Dominī, tulit ille centum prophētās et abscondit eōs quīnquāgēnōs et quīnquāgēnōs in spēluncīs et **pāvit** eōs pāne et **aquā**.

5 Dīxit ergō Achab ad Abdiam: ”**Vade** in **terrā** ad ūniversōs fontēs aquārum et in cūnctās **vallēs**, sī forte invenīre possīmus herbam, ut salvēmus equōs et mūlōs et nūllum dē iūmentīs interficere dēbeāmus”.

6 Dīvīsēruntque sibi regiōnēs, ut circuīrent eās: Achab ībat per viam ūnam, et Abdiās per viam alteram seorsum.

7 Cumque **esset** Abdīās in **viā**, **Ēlias** occurrit **eī**; quī cum cognōvisset eum, **cecidit** super faciem suam et ait: ”Num tū **es**, domine mī, **Ēlias**?”.

8 Cui ille respondit: ”Ego. **Vāde**, dīc dominō tuō: “**Adest** **Ēlias**””.

9 Et ille: ”Quid peccāvī, inquit, quoniam trādēs mē servum tuum in manū Achab, ut interficiat mē?

10 Vīvit Dominus Deus tuus, nōn **est** gēns aut rēgnum, quō nōn mīserit dominus meus tē requīrēns et, respondentibus cūnctīs: “Nōn **est** **hic**”, adiūrāvit **rēgna** **singula** et gentēs, eō quod **minimē** reperīrēris.

11 Et nunc **dīcis** mihi: “**Vāde** et dīc dominō tuō: **Adest** **Ēlias**”.

12 Cumque recesserō ā tē, **spīritus** Dominī asportābit tē in locum, quem ego ignōrō; et **ingressus** nūntiābō Achab, et nōn inveniet tē et interficiet mē. Servus autem tuus timet Dominum ab **īnfantiā** **suā**.

13 Numquid nōn indicātum **est** dominō meō quid fēcerim, cum interficeret Iezabēl prophētās Dominī: quod absconderim dē **prophētīs** Dominī centum virōs, quīnquāgēnōs et quīnquāgēnōs in spēluncīs et pāverim eōs pāne et **aquā**?

14 Et nunc tū **dīcis**: “**Vāde** et dīc dominō tuō: **Adest** **Ēlias**”, ut interficiat mē”.

15 Dīxit **Eliās**: ”Vīvit Dominus exercituum ante cuius vultum stō: hodiē appārēbō **eī**”.

16 Abiit ergō Abdīās in occursum Achab et indicāvit **eī**.

**Venit**que Achab in occursum Eliae

17 et, cum vīdisset eum, ait: ”Tūne **es**, quī conturbās Isrāēl?”.

18 Et ille ait: ”Nōn turbāvī Isrāēl, sed tū et **domus** patris tuī, quī dērelīquistis **mandāta** Dominī, et secūtus **es** Baalim.

19 Vērumtamen nunc mitte et **congregā** ad mē ūniversum Isrāēl in monte Carmēlī et prophētās Baal quadringentōs quīnquāgintā prophētāsque Aserae quadringentōs, quī comedunt dē **mēnsā** Iezabel”.

20 Mīsit Achab ad omnēs fīliōs Isrāēl et congregāvit prophētās in monte Carmēlī.

21 Accēdēns autem **Ēlias** ad omnem **populum** ait: ”Usquequō **claudicātis** in duās partēs? Sī Dominus **est** Deus, sequiminī eum; sī autem Baal, sequiminī illum”. Et nōn respondit **eī** **populus** verbum.

22 Et ait rūrsus **Ēlias** ad **populum**: ”Ego remānsī **prophēta** Dominī **sōlus**; prophētae autem Baal quadringentī et quīnquāgintā **virī** sunt.

23 Dentur nōbīs duo bovēs, et illī ēligant sibi bovem ūnum et in **frusta** caedentēs pōnant super ligna; ignem autem nōn suppōnant. Et ego faciam bovem alterum et impōnam super ligna; ignemque nōn suppōnam.

24 **Invocātē** **nōmen** deī vestrī, et ego invocābō **nōmen** Dominī; et Deus, quī exaudierit per ignem, ipse **est** Deus!”. Respondēns **omnis** **populus** ait: ”**Optima** prōpositiō”.

25 Dīxit ergō **Ēlias** **prophētīs** Baal: ”Ēligite vōbīs bovem ūnum et facite prīmī, quia vōs plūrēs **estis**; et **invocātē** **nōmen** deī vestrī ignemque nōn suppōnātis”.

26 Quī cum tulissent bovem, quem dederat eīs, fēcērunt et invocābant **nōmen** Baal dē **māne** usque ad merīdiem dīcentēs: ”Baal, exaudī nōs!”. Et nōn erat vōx, nec quī respondēret. Saliēbantque in circuitū **altāris**, quod fēcerant.

27 Cumque **esset** iam merīdiēs, illūdēbat eīs **Ēlias** dīcēns: ”**Clāmātē** vōce maiōre; deus enim **est** et forsitan **occupātus** **est** aut sēcessit aut in itinere aut **certē** dormit, ut excitētur”.

28 Clāmābant ergō vōce **magnā** et **incīdēbant** sē iuxtā rītum suum cultrīs et lanceolīs, dōnec perfunderentur sanguine.

29 Postquam autem trānsiit merīdiēs, et, illīs prophetantibus, vēnerat tempus, quō sacrificium offerrī **solet**, nec audiēbātur vōx, neque aliquis respondēbat nec attendēbat ōrantēs,

30 dīxit **Ēlias** omnī **populō**: ”Venīte ad mē”. Et, accēdente ad sē **populō**, cūrāvit altāre Dominī, quod dēstrūctum fuerat;

31 et tulit duodecim lapidēs iuxtā numerum tribuum fīliōrum Iācōb, ad quem **factus** **est** sermō Dominī dīcēns: ”Isrāēl erit **nōmen** tuum”.

32 Et aedificāvit lapidibus altāre in nōmine Dominī fēcitque aquaeductum quasi prō duōbus **satīs** in circuitū **altāris**

33 et composuit ligna dīvīsitque per **membra** bovem et posuit super ligna

34 et ait: ”**Implēte** quattuor hydriās **aquā** et fundite super holocaustum et super ligna”. Rūrsumque dīxit: ”Etiam secundō **hoc** facite”. Quī cum fēcissent et secundō, ait: ”Etiam tertiō idipsum facite”. Fēcēruntque et tertiō,

35 et currēbant aquae circum altāre, et **fossa** **aquaeductūs** **replēta** **est**.

36 Cumque iam tempus **esset**, ut offerrētur sacrificium, accēdēns **Eliās** **prophēta** ait: ”Domine, Deus Ābrahām[\*][abraham], Isaāc et Isrāēl, hodiē ostende quia tū **es** Deus in Isrāēl, et ego servus tuus et iuxtā praeceptum tuum fēcī omnia haec.

37 Exaudī mē, Domine, exaudī mē, ut discat **populus** iste quia tū, Domine, **es** Deus et tū convertistī cor eōrum iterum!”.

38 **Cecidit** autem **ignis** Dominī et vorāvit holocaustum et ligna et lapidēs, pulverem **quoque** et aquam, quae erat in aquaeductū lambēns.

39 Quod cum vīdisset **omnis** **populus**, **cecidit** in faciem suam et ait: ”Dominus ipse **est** Deus, Dominus ipse **est** Deus!”.

40 Dīxitque **Eliās** ad eōs: ”Apprehendite prophētās Baal, et nē ūnus quidem effugiat ex eīs!”. Quōs cum comprehendissent, dūxit eōs **Ēlias** ad torrentem Cison et interfēcit eōs ibi.

41 Et ait **Ēlias** ad Achab: ”Ascende, comede et bibe, quia **sonus** multae pluviae **est**”.

42 Ascendit Achab, ut comederet et biberet. **Ēlīās** autem ascendit in verticem Carmēlī et prōnus in terram posuit faciem inter genua **sua**

43 et dīxit ad puerum suum: ”Ascende et **prōspicē** contrā mare”. Quī, cum ascen disset et **contemplātus** **esset**, ait: ”Nōn **est** quidquam”. Et rūrsum ait illī: ”**Revertēre** septem vicibus”.

44 In **septimā** autem **vice** dīxit: ”Ecce **nūbēcula** **parva** quasi **manus** hominis ascendit dē marī”. Et ait: ”Ascende et dīc Achab: Iunge et dēscende, nē occupet tē **pluvia**!”.

45 Et factum **est** intereā: ecce caelī contenebrātī sunt, et nūbēs et ventus, et **facta** **est** **pluvia** **grandis**. Ascendēns itaque Achab abiit in Iezrahel.

46 Et **manus** Dominī **facta** **est** super Eliam; accīnctīsque lumbīs, currēbat ante Achab, dōnec venīret in Iezrahel.

## 19

1 Nūntiāvit autem Achab Iezabel omnia, quae fēcerat **Eliās**, et quōmodo **occīdisset** ūniversōs prophētās gladiō.

2 Mīsitque Iezabel nūntium ad Eliam dīcēns: ”Haec mihi faciant dīī et haec addant, **nisi** hāc **hōrā** crās posuerō animam tuam sīcut animam ūnīus ex illīs”.

3 Timuit ergō **Ēlias** et surgēns abiit, ut animam suam salvāret, **venit**que in Bersabee Iūdae et dīmīsit ibi puerum suum.

4 Et perrēxit in dēsertum **via** ūnīus diēī; cumque vēnisset et sedēret subter ūnam iūniperum, petīvit animae suae, ut morerētur, et ait: ”Sufficit mihi, Domine! Tolle animam meam; neque enim melior sum quam patrēs meī”.

5 Prōiēcitque sē et obdormīvit in **umbrā** iūniperī; et ecce angelus tetigit eum et dīxit illī: ”Surge, comede!”.

6 Respexit, et ecce ad caput suum subcinerīcius **pānis** et **vās** aquae; **comēdit** ergō et bibit et rūrsum obdormīvit.

7 Reversusque **est** angelus Dominī secundō et tetigit eum dīxitque illī: ”Surge, comede! **Grandis** enim tibi restat **via**”.

8 Quī, cum surrēxisset, **comēdit** et bibit et ambulāvit in fortitūdine cibī illīus quadrāgintā diēbus et quadrāgintā noctibus usque ad montem Deī Horeb.

9 Cumque vēnisset illūc, mānsit in **spēluncā**. Et ecce sermō Dominī ad eum dīxitque illī: ”Quid **hīc** agis, **Eliā**?”.

10 At ille respondit: ”Zēlō zēlātus sum prō Dominō, Deō exercituum, quia dērelīquērunt **pactum** tuum fīliī Isrāēl, altāria **tua** dēstrūxērunt et prophētās tuōs **occīdērunt** gladiō; et dērelictus sum ego **sōlus**, et quaerunt animam meam, ut auferant eam”.

11 Et ait **eī**: ”Ēgredere et stā in monte **cōram** Dominō”. Et ecce Dominus trānsit, et ventus **grandis** et **fortīs** subvertēns montēs et conterēns petrās ante Dominum; nōn in ventō Dominus. Et post ventum, commōtiō; nōn in commōtiōne Dominus.

12 Et post commōtiōnem, **ignis**; nōn in igne Dominus. Et post ignem, sībilus aurae **tenuīs**.

13 Quod cum audīsset **Eliās**, operuit vultum suum palliō et **ēgressus** stetit in ōstiō spēluncae; et ecce vōx ad eum dīcēns: ”Quid agis **hīc**, **Eliā**?”.

14 Et ille respondit: ”Zēlō zēlātus sum prō Dominō, Deō exercituum, quia dērelīquērunt **pactum** tuum fīliī Isrāēl, altāria **tua** dēstrūxērunt et prophētās tuōs **occīdērunt** gladiō; et dērelictus sum ego **sōlus**, et quaerunt animam meam, ut auferant eam”.

15 Et ait Dominus ad eum: ”**Vāde** et **revertere** in viam tuam per dēsertum in **Damascum**. Cumque **pervēneris**, ungēs Hazael rēgem super **Syriam**;

16 et Iehū fīlium Namsī ungēs rēgem super Isrāēl; Eliseum autem fīlium Saphat, quī **est** dē Abelmehula, ungēs prophētam prō tē.

17 Et erit: quīcumque fūgerit gladium Hazael, **occīdet** eum Iehu; et, quī fūgerit gladium Iehu, interficiet eum Eliseus.

18 Et relinquam mihi in Isrāēl septem **mīlia**: ūniversōrum genua, quae nōn sunt **incurvāta** ante Baal, et omne **os**, quod nōn ōsculātum **est** eum”.

19 **Prōfectus** ergō inde repperit Eliseum fīlium Saphat arantem duodecim **iugīs** boum; et ipse cum duodecimō erat. Cumque vēnisset **Eliās** ad eum, mīsit pallium suum super illum,

20 quī statim, relictīs bōbus, cucurrit post Eliam et ait: ”Ōsculer, ōrō, patrem meum et mātrem meam, et sīc sequar tē”. Dīxitque **eī**: ”**Vāde** et **revertere**; quid enim fēcī tibi?”.

21 Reversus autem ab eō tulit pār boum et mactāvit illud et in iugō boum coxit carnēs et **dedit** **populō**, et comēdērunt. Cōnsurgēnsque abiit et secūtus **est** Eliam et ministrābat **eī**.

## 20

1 Porrō Benadad rēx **Syriae** congregāvit omnem **exercitum** suum et trīgintā duōs **rēgēs** sēcum et equōs et **currūs** et ascendēns pugnābat contrā Samarīam et **obsīdēbat** eam.

2 Mittēnsque nūntiōs ad Achab rēgem Isrāēl in cīvitātem

3 ait: ”Haec dīcit Benadad: Argentum tuum et aurum tuum meum **est**, et uxōrēs tuae et fīliī tuī optimī meī sunt”.

4 Responditque rēx Isrāēl: ”Iuxtā verbum tuum, domine mī rēx; tuus sum ego et omnia **mea**”.

5 Revertentēsque nūntiī dīxērunt: ”Haec dīcit Benadad: Quia mīsī ad tē dīcēns: “Argentum tuum et aurum tuum et uxōrēs tuās et fīliōs tuōs dabis mihi”,

6 **profectō** crās hāc **eadem** **hōra** mittam servōs meōs ad tē, et scrūtābuntur domum tuam et domum servōrum tuōrum; et omne, quod oculīs tuīs pretiōsum **est**, pōnent in manibus **suīs** et auferent”.

7 Vocāvit autem rēx Isrāēl omnēs seniōrēs terrae et ait: ”Animadvertite et vidēte quoniam īnsidiētur nōbīs; mīsit enim ad mē prō uxōribus meīs et fīliīs et prō argentō et aurō, et nōn **abnuī**”.

8 Dīxēruntque omnēs maiōrēs nātū et ūniversus **populus** ad eum: ”Nōn audiās neque acquiēscās illī”.

9 Respondit itaque nūntiīs Benadad: ”Dīcite dominō meō **rēgī**: Omnia, propter quae mīsistī ad mē servum tuum initiō, faciam; hanc autem rem facere nōn possum”. Reversīque nūntiī rettulērunt **eī**.

10 Quī remīsit et ait: ”Haec faciant mihi dīī et haec addant, sī suffēcerit pulvis Samarīae pugillis **omnis** **populī**, quī sequitur mē”.

11 Et respondēns rēx Isrāēl ait: ”Dīcite **eī**: Nē glōriētur accīnctus **aequē** ut discīnctus”.

12 Factum **est** autem, cum audīsset verbum istud, bibēbat ipse et **rēgēs** in umbrāculīs et ait servīs **suīs**: ”**Circumdatē** cīvitātem!”. Et circumdedērunt eam.

13 Et ecce **prophēta** ūnus accēdēns ad Achab rēgem Isrāēl ait: ”Haec dīcit Dominus: **Certē** vīdistī omnem multitūdinem hanc nimiam. Ecce ego trādam eam in manū **tuā** hodiē, ut sciās quia ego sum Dominus”.

14 Et ait Achab: ”Per quem?”. Dīxitque **eī**: ”Haec dīcit Dominus: Per pedisequōs prīncipum prōvinciārum”. Et ait: ”**Quis** incipiet proeliārī?”. Et ille dīxit: ”Tū”.

15 Recēnsuit ergō puerōs prīncipum prōvinciārum et repperit numerum ducentōrum trīgintā duōrum; et post eōs recēnsuit **populum**, omnēs fīliōs Isrāēl, septem **mīlia**.

16 Et ēgressī sunt merīdiē. Benadad autem bibēbat tēmulentus in umbrāculīs ipse et **rēgēs** trīgintā duo cum eō, quī ad auxilium eius vēnerant.

17 Ēgressī sunt autem puerī prīncipum prōvinciārum in **prīmā** fronte. Mīsit itaque Benadad, quī nūntiāvērunt **eī** dīcentēs: ”**Virī** ēgressī sunt dē **Samarīā**”.

18 At ille ait: ”Sīve prō pāce veniunt, apprehendite eōs vīvōs; sīve ut proelientur, vīvōs eōs **capite**”.

19 Ēgressī erant ergō ex urbe puerī prīncipum prōvinciārum, ac reliquus **exercitus** sequēbātur,

20 et percussit ūnusquisque **virum**, quī contrā sē vēnerat; fūgēruntque **Syrī**, et persecūtus **est** eōs Isrāēl. **Fugit** **quoque** Benadad rēx **Syriae** in equō cum equitibus.

21 Necnōn **ēgressus** rēx Isrāēl percussit equōs et **currūs** et percussit **Syriam** **plāgā** **magnā**.

22 Accēdēns autem **prophēta** ad rēgem Isrāēl dīxit **eī**: ”**Vāde** et cōnfortāre et scītō et vidē quid faciās; vertente enim annō rēx **Syriae** ascendet contrā tē”.

23 Servī vērō **rēgis** **Syriae** dīxērunt **eī**: ”Deus montium **est** Deus eōrum, ideō superāvērunt nōs; sed pugnēmus contrā eōs in campestribus et obtinēbimus eōs.

24 Fac ergō **hoc**: Āmovē **rēgēs** singulōs ā locō suō et pōne prīncipēs prō eīs;

25 et īnstaurā numerum mīlitum, quī **cecidērunt** dē tuīs, et equōs secundum equōs **prīstinōs** et **currūs** secundum **currūs**, quōs ante habuistī, et pugnābimus contrā eōs in campestribus: et vidēbis quod obtinēbimus eōs”. Crēdidit cōnsiliō eōrum et fēcit **ita**.

26 Igitur vertente annō recēnsuit Benadad **Sȳrōs** et ascendit in Aphec, ut pugnāret contrā Isrāēl.

27 Porrō fīliī Isrāēl recensītī sunt et, acceptīs cibāriīs, **profectī** ex adversō **castrā**que mētātī sunt contrā eōs, quasi duo parvī gregēs caprārum; **Syrī** autem replēvērunt terram.

28 Et accēdēns vir Deī dīxit ad rēgem Isrāēl: ”Haec dīcit Dominus: Quia dīxērunt **Syrī**: “Deus montium **est** Dominus et nōn **est** Deus vallium”, dabō omnem multitūdinem hanc grandem in manū **tuā**, et sciētis quia ego Dominus”.

29 Dīrigēbant septem diēbus ex adversō hī atque illī aciēs, **septima** autem **diē** commissum **est** bellum; percussēruntque fīliī Isrāēl dē **Syrīs** centum **mīlia** peditum in **diē** **ūnā**.

30 Fūgērunt autem, quī remānserant in Aphec, in cīvitātem, et **cecidit** mūrus super vīgintī septem **mīlia** hominum, quī remānserant.

Porrō Benadad fugiēns **ingressus** **est** cīvitātem in cubiculum, quod erat intrā cubiculum.

31 Dīxēruntque **eī** servī **suī**: ”Ecce audīvimus quod **rēgēs** **domūs** Isrāēl clēmentēs sint; pōnāmus itaque saccōs in lumbīs nostrīs et fūniculōs in capitibus nostrīs et ēgrediāmur ad rēgem Isrāēl; forsitan salvābit animam tuam”.

32 Accīnxērunt saccīs lumbōs suōs et posuērunt fūnēs in capitibus **suīs** vēnēruntque ad rēgem Isrāēl et dīxērunt: ”Servus tuus Benadad dīcit: “Vīvat, ōrō tē, **anima** **mea**””. Et ille ait: ”Sī adhūc vīvit, frāter meus **est**”.

33 Quod accēpērunt **virī** prō ōmine et festīnantēs rapuērunt verbum ex ōre eius atque dīxērunt: ”Frāter tuus Benadad”. Et dīxit eīs: ”**Īte** et addūcite eum”. **Ēgressus** **est** ergō ad eum Benadad, et **levāvit** eum in currum suum.

34 Quī dīxit **eī**: ”Cīvitātēs, quās tulit pater meus ā patre tuō, reddam; et **platēās** fac tibi in Damascō, sīcut fēcit pater meus in **Samarīā**”. Achab: ”Ego autem, inquit, foederātum tē dīmittam”. Et pepigit **eī** foedus et dīmīsit eum.

35 Tunc vir quīdam dē fīliīs prophētārum dīxit ad socium suum in sermōne Dominī: ”Percute mē!”. At ille nōluit percutere.

36 Cui ait: ”Quia nōluistī audīre **vōcem** Dominī, ecce recēdēs ā mē, et percutiet tē **leō**”. Cumque paululum recessisset ab eō, **invēnit** eum **leō** atque percussit.

37 Sed et alterum inveniēns **virum** dīxit ad eum: ”Percute mē!”. Quī percussit eum et vulnerāvit.

38 Abiit ergō **prophēta** et occurrit **rēgī** in **viā** et mūtāvit aspectum pōnēns fasciam super oculōs suōs.

39 Cumque rēx trānsīret, clāmāvit ad rēgem et ait: ”Servus tuus **ēgressus** **est** ad proeliandum comminus; cumque fūgisset vir ūnus, addūxit eum quīdam ad mē et ait: “Cūstōdī **virum** istum! Quī sī **lāpsus** fuerit, erit **anima** **tua** prō **animā** eius, aut talentum argentī appendēs”.

40 Dum autem ego turbātus hūc illūcque mē verterem, **subitō** nōn compāruit”. Et ait rēx Isrāēl ad eum: ”**Hoc** **est** iūdicium tuum, quod ipse dēcrēvistī”.

41 At ille statim abstulit fasciam dē oculīs **suīs**, et cognōvit eum rēx Isrāēl quod **esset** dē **prophētīs**.

42 Quī ait ad eum: ”Haec dīcit Dominus: Quia dīmīsistī dē manū **tuā** **virum**, quem mortī dēvōveram, erit **anima** **tua** prō **animā** eius, et **populus** tuus prō **populō** eius”.

43 Reversus **est** igitur rēx Isrāēl in domum suam **trīstīs** et indignāns **venit**que in Samarīam.

## 21

1 Posteā autem factum **est** **hoc**. **Vīnea** erat Naboth Iez rahelitae, quae erat in Iezrahel iuxtā palātium Achab **rēgis** Samarīae.

2 **Locūtus** **est** ergō Achab ad Naboth dīcēns: ”Dā mihi vīneam tuam, ut faciam mihi hortum holerum, quia **vīcīna** **est** et prope domum meam. Dabōque tibi prō **eā** vīneam meliōrem aut, sī tibi commodius putās, argentī pretium quantō **digna** **est**”.

3 Cui respondit Naboth: ”Propitius mihi sit Dominus, nē dem hērēditātem patrum meōrum tibi”.

4 **Venit** ergō Achab in domum suam **trīstis** et indignāns super verbō, quod **locūtus** fuerat ad eum Naboth Iezrahelītēs dīcēns: ”Nōn dabō tibi hērēditātem patrum meōrum”. Et prōiciēns sē in lectulum suum āvertit faciem ad parietem et nōn **comēdit** pānem.

5 **Ingressa** **est** autem ad eum Iezabel uxor **sua** dīxitque **eī**: ”Quid **est** **hoc**, unde **anima** **tua** **contrīstāta** **est**? Et quārē nōn **comedis** pānem?”.

6 Quī respondit **eī**: ”Quia **locūtus** sum Naboth Iezrahelitae et dīxī **eī**: Dā mihi vīneam tuam, **acceptā** **pecūniā**; aut, sī tibi **placet**, dabō tibi vīneam prō **eā**. Et ille ait: “Nōn dabō tibi vīneam meam””.

7 Dīxit ergō ad eum Iezabel uxor eius: ”**Grandis** auctōritātis **es** et **bene** **regis** rēgnum Isrāēl! Surge et comede pānem et aequō **estō** animō; ego dabō tibi vīneam Naboth Iezrahelitae”.

8 Scrīpsit itaque litterās ex nōmine Achab et signāvit eās ānulō eius et mīsit ad maiōrēs nātū et ad optimātēs, quī erant in cīvitāte eius et habitābant cum Naboth.

9 Litterārum autem haec erat **sententia**: ”**Praedicāte** ieiūnium et **sēdēre** facite Naboth in **capite** **populī**

10 et submittite duōs virōs fīliōs Bēlial contrā eum, et testimōnium **dīcant**: “Maledīxistī Deum et rēgem”; et ēdūcite eum et **lapidāte**, sīcque moriātur”.

11 Fēcērunt ergō cīvēs eius maiōrēs nātū et optimātēs, quī habitābant cum eō in urbe, sīcut praecēperat eīs Iezabel et sīcut scrīptum erat in litterīs, quās **mīserat** ad eōs.

12 Praedicāvērunt ieiūnium et **sedēre** fēcērunt Naboth in **capite** **populī**;

13 et ingressī duo **virī** fīliī Bēlial sēdērunt contrā eum et illī, ut **virī** diabolicī, dīxērunt contrā eum testimōnium **cōram** multitūdine: ”Maledīxit Naboth Deum et rēgem”. Quam ob rem ēdūxērunt eum extrā cīvitātem et lapidibus interfēcērunt;

14 mīsēruntque ad Iezabel dīcentēs: ”Lapidātus **est** Naboth et mortuus **est**”.

15 Factum **est** autem cum audīsset Iezabel lapidātum Naboth et mortuum, **locūta** **est** ad Achab: ”Surge, **possidē** vīneam Naboth Iezrahelitae, quī nōluit tibi **acquiēscere** et dare eam, **acceptā** **pecūniā**; nōn enim vīvit Naboth, sed mortuus **est**”.

16 Quod cum audīsset Achab, mortuum vidēlicet Naboth, surrēxit et dēscendēbat in vīneam Naboth Iezrahelitae, ut **possidēret** eam.

17 **Factus** **est** igitur sermō Dominī ad Eliam Thesbiten dīcēns:

18 ”Surge et dēscende in occursum Achab **rēgis** Isrāēl, quī **est** in **Samarīā**; ecce **est** in **vīneā** Naboth, ad quam dēscendit, ut possideat eam.

19 Et **loqueris** ad eum dīcēns: Haec dīcit Dominus: **Occīdistī**, īnsuper et possēdistī! Et post haec addēs: Haec dīcit Dominus: In locō, in quō līnxērunt **canēs** sanguinem Naboth, lambent tuum **quoque** sanguinem”.

20 Et ait Achab ad Eliam: ”Num invēnistī mē, **inimīce** mī?”. Quī dīxit: ”**Invenī**, eō quod vēnumdatus sīs, ut facerēs **mālum** in cōnspectū Dominī.

21 Ecce ego indūcam super tē **mālum** et dēmetam posteriōra **tua** et interficiam dē Achab quidquid masculīnī **sexūs** sīve impūberem sīve pūberem in Isrāēl.

22 Et dabō domum tuam sīcut domum Ieroboam fīliī Nābat et sīcut domum Baasa fīliī Ahiā, quia ēgistī, ut mē ad īrācundiam prōvocārēs, et peccāre fēcistī Isrāēl.

23 Sed et dē Iezabel **locūtus** **est** Dominus dīcēns: **Canēs** comedent Iezabel in agrō Iezrahel.

24 Quī dē Achab mortuus fuerit in cīvitāte, comedent eum **canēs**; quī autem mortuus fuerit in agrō, comedent eum volucrēs caelī”.

25 Igitur nōn fuit alter **tālis** sīcut Achab, quī vēnumdatus **est**, ut faceret **malum** in cōnspectū Dominī; concitāvit enim eum Iezabel uxor **sua**,

26 et **abōminābilis** **effectus** **est**, in tantum ut sequerētur īdōla secundum omnia, quae fēcerant Amorraēī, quōs cōnsūmpsit Dominus ā faciē fīliōrum Isrāēl.

27 Itaque cum audīsset Achab sermōnēs istōs, scidit vestem suam et operuit ciliciō carnem suam ieiūnāvitque et dormīvit in saccō et ambulābat dēmissō **capite**.

28 **Factus** **est** autem sermō Dominī ad Eliam Thesbiten dīcēns:

29 **Nōnne** vīdistī humiliātum Achab **cōram** mē? Quia igitur humiliātus **est** meī **causā**, nōn indūcam **mālum** in diēbus eius, sed in diēbus fīliī **suī** īnferam **mālum** domuī eius”.

## 22

1 Trānsiērunt igitur trēs annī absque bellō inter **Syriam** et Isrāēl.

2 In annō autem tertiō dēscendit Iosaphat rēx ludae ad rēgem Isrāēl,

3 dīxitque rēx Isrāēl ad servōs suōs: ”**Ignōrātis** quod **nostra** sit Ramoth Galaad et neglegimus **tollere** eam dē manū **rēgis** **Syriae**?”.

4 Et ait ad Iosaphat: ”Veniēsne mēcum ad proeliandum in Ramoth Galaad?”.

5 Dīxitque Iosaphat ad rēgem Isrāēl: ”Sīcut ego sum, **ita** et tū; **populus** meus et **populus** tuus ūnum sunt, et equitēs meī et equitēs tuī”. Dīxitque Iosaphat ad rēgem Isrāēl: ”Quaere, ōrō tē, hodiē sermōnem Dominī”.

6 Congregāvit ergō rēx Isrāēl prophētās quadringentōs circiter virōs et ait ad eōs: ”Īre dēbeō in Ramoth Galaad ad bellandum, an **quiēscere**?”. Quī respondērunt: ”Ascende, et dabit Dominus in manū **rēgis**”.

7 Dīxit autem Iosaphat: ”Nōn **est** **hīc** et **alius** **prophēta** Dominī, ut interrogēmus per eum?”.

8 Et ait rēx Isrāēl ad Iosaphat: ”Remānsit vir ūnus, per quem possīmus interrogāre Dominum; sed ego **ōdī** eum, quia nōn prophētat mihi bonum sed **malum**: Michaeās fīlius Iemla”. Cui Iosaphat ait: ”Nē loquāris **ita**, rēx”.

9 Vocāvit ergō rēx Isrāēl eunūchum quendam et dīxit **eī**: ”**Festīna** **addūcere** Michaeam fīlium Iemla”.

10 Rēx autem Isrāēl et Iosaphat rēx Iūdae sedēbat ūnusquisque in soliō suō vestītī cultū **rēgiō** in **āreā** iuxtā ōstium portae Samarīae; et ūniversī prophētae prophetābant in cōnspectū eōrum.

11 Fēcit **quoque** sibi Sedeciās fīlius Chanaāna cornua **ferrea** et ait: ”Haec dīcit Dominus: Hīs ventilābis **Syriam**, dōnec dēleās eam”.

12 Omnēsque prophētae similiter prophetābant dīcentēs: ”Ascende in Ramoth Galaad et **vāde** **prōsperē**, et trādet Dominus in manū **rēgis**”.

13 Nūntius vērō, quī ierat ut vocāret Michaeam, **locūtus** **est** ad eum dīcēns: ”Ecce sermōnēs prophētārum ōre ūnō **rēgī** **bona** **praedicant**; sit ergō sermō tuus **similis** eōrum, et **loquere** **bona**”.

14 Cui Michaeās ait: ”Vīvit Dominus quia, quodcumque dīxerit mihi Dominus, **hoc** loquar!”.

15 **Venit** itaque ad rēgem, et ait illī rēx: ”Michaeā, īre dēbēmus in Ramoth Galaad ad proeliandum, an cessāre?”. Cui ille respondit: ”Ascende et **vāde** **prōsperē**, et trādet Dominus in manū **rēgis**”.

16 Dīxit autem rēx ad eum: ”Iterum atque iterum adiūrō tē, ut nōn loquāris mihi, **nisi** quod vērum **est** in nōmine Dominī”.

17 Et ille ait:

”Vīdī cūnctum Isrāēl

dispersum in montibus

quasi ovēs nōn habentēs pāstōrem. Et ait Dominus: “Nōn habent istī dominum; revertātur ūnusquisque in domum suam in pāce””.

18 Dīxit ergō rēx Isrāēl ad Iosaphat: ”Numquid nōn dīxī tibi quia nōn prophētat mihi bonum sed semper **malum**?”.

19 Ille vērō addēns ait: ”Proptereā audī sermōnem Dominī: Vīdī Dominum sedentem super solium suum et omnem **exercitum** caelī assistentem **eī** ā dextrīs et ā sinistrīs.

20 Et ait Dominus: “**Quis** dēcipiet Achab, ut ascendat et cadat in Ramoth Galaad?”. Et dīxit ūnus verba huiuscemodī et **alius** aliter.

21 **Ēgressus** **est** autem **spīritus** et stetit **cōram** Dominō et ait: “Ego dēcipiam illum”. Cui **locūtus** **est** Dominus: “In quō?”.

22 Et ille ait: “Ēgrediar et **erō** **spīritus** mendāx in ōre omnium prophētārum eius”. Et dīxit Dominus: “Dēcipiēs et praevalēbis; ēgredere et fac **ita**”.

23 Nunc igitur ecce **dēdit** Dominus spīritum mendāciī in ōre omnium prophētārum tuōrum, quī **hīc** sunt, et Dominus **locūtus** **est** contrā tē **mālum**”.

24 Accessit autem Sedeciās fīlius Chanaāna et percussit Michaeam in māxillam et dīxit: ”Quōmodo trānsīvit **spīritus** Dominī ā mē, ut loquerētur tibi?”.

25 Et ait Michaeās: ”Vīsūrus **es** in **diē** **illa**, quandō ingrediēris cubiculum intrā cubiculum, ut abscondāris”.

26 Et ait rēx Isrāēl: ”Tolle Michaeam, et maneat apud Amōn prīncipem cīvitātis et apud Ioās fīlium **regis**,

27 et dīc eīs: “Haec dīcit rēx: Mittite **virum** istum in carcerem et **sustentātē** eum pāne trībulātiōnis et **aquā** angustiae, dōnec revertar in pāce””.

28 Dīxitque Michaeās: ”Sī reversus **fuerīs** in pāce, nōn **est** **locūtus** Dominus in mē”. Et ait: ”**Audīte**, **populī** omnēs!”.

29 Ascendit itaque rēx Isrāēl et Iosaphat rēx Iūdae in Ramoth Galaad.

30 Dīxitque rēx Isrāēl ad Iosaphat: ”Mūtātō aspectū ineundum **est** proelium; tū autem **induere** vestibus tuīs”. Porrō rēx Isrāēl mūtāvit aspectum et **ingressus** **est** bellum.

31 Rēx autem **Syriae** praecēperat prīncipibus curruum trīgintā duōbus dīcēns: ”Nōn pugnābitis contrā minōrem et maiōrem quempiam, **nisi** contrā rēgem Isrāēl **sōlum**”.

32 Cum ergō vīdissent prīncipēs curruum Iosaphat, suspicātī sunt quod ipse **esset** rēx Isrāēl et impetū factō pugnābant contrā eum. Et exclāmāvit Iosaphat;

33 intellēxēruntque prīncipēs curruum quod nōn **esset** rēx Isrāēl et cessāvērunt ab eō.

34 Vir autem quīdam tetendit arcum in incertum sagittam dīrigēns et percussit rēgem Isrāēl inter iūnctūrās et lōrīcam. At ille dīxit aurīgae suō: ”Verte **manum** tuam et ēice mē dē **exercitū**, quia graviter vulnerātus sum”.

35 Aggravātum **est** ergō proelium in **diē** **illa**; et rēx Isrāēl stābat in currū suō contrā **Syrōs** et mortuus **est** vespere: fluēbat autem sanguis **plāgae** in **sinum** **currūs**.

36 Et clāmor īnsonuit in ūniversō **exercitū** ad **sōlis** occāsum: ”Ūnusquisque revertātur in cīvitātem et in terram suam!”.

37 Mortuus **est** igitur rēx et perlātus **est** Samarīam; sepeliēruntque rēgem in **Samarīā**.

38 Et lāvērunt currum eius in **piscīnā** Samarīae; et līnxērunt **canēs** sanguinem eius, et scorta lāvērunt sē iuxtā verbum Dominī, quod **locūtus** fuerat.

39 **Reliqua** vērō gestōrum Achab et **ūniversa**, quae fēcit, et **domus** **eburnea**, quam aedificāvit, cūnctaeque urbēs, quās exstrūxit, **nōnne** haec **scrīpta** sunt in **librō** annālium rēgum Isrāēl?

40 Dormīvit ergō Achab cum patribus **suīs**; et rēgnāvit Ochozīās fīlius eius prō eō.

41 Iosaphat vērō fīlius Asa rēgnāre coeperat super Iūdam annō quārtō Achab **rēgis** Isrāēl;

42 trīgintā quīnque annōrum erat, cum rēgnāre coepisset, et vīgintī quīnque annōs rēgnāvit in Ierusālem. **Nōmen** mātris eius Azuba **fīlia** Selachī.

43 Et ambulāvit in omnī **viā** Asa patris **suī** et nōn dēclīnāvit ex **eā**; fēcitque, quod rēctum erat in cōnspectū Dominī.

44 Vērumtamen **excelsa** nōn abstulit; adhūc enim **populus** sacrificābat et adolēbat in excelsīs.

45 Pācemque fēcit Iosaphat cum **rēge** Isrāēl.

46 **Reliqua** autem gestōrum Iosaphat et **opera** eius, quae fortiter gessit, et **proelia**, **nōnne** haec **scrīpta** sunt in **librō** annālium rēgum Iūdae?

47 Sed et reliquiās prōstibulōrum, quī remānserant in diēbus Asa patris eius, abstulit dē **terrā**.

48 Nec erat tunc rēx in Edom sed praefectus rēgius.

49 Rēx vērō Iosaphat fēcerat nāvēs Tharsis, quae nāvigārent in Ophir propter aurum; et īre nōn potuērunt, quia **cōnfrāctae** sunt in Asiongaber.

50 Tunc ait Ochozīās fīlius Achab ad Iosaphat: ”**Vadant** servī meī cum servīs tuīs in nāvibus”. Et nōluit Iosaphat.

51 Dormīvitque Iosaphat cum patribus **suīs** et sepultus **est** cum eīs in cīvitāte Dāvīd patris **suī**; rēgnāvitque Ioram fīlius eius prō eō.

52 Ochoziās autem fīlius Achab rēgnāre coeperat super Isrāēl in **Samarīā** annō septimō decimō Iosaphat **rēgis** Iūdae rēgnāvitque super Isrāēl duōbus annīs.

53 Et fēcit **malum** in cōnspectū Dominī et ambulāvit in **viā** patris **suī** et mātris suae et in **viā** Ieroboam fīliī Nābat, quī peccāre fēcit Isrāēl;

54 servīvit **quoque** Baal et adōrāvit eum et **irrītāvit** Dominum, Deum Isrāēl, iuxtā omnia, quae fēcerat pater eius.

[abraham]: <Ambiguous Forms.md#abraham>
[basan]: <Ambiguous Forms.md#basan>
[moyses]: <Ambiguous Forms.md#moyses>
