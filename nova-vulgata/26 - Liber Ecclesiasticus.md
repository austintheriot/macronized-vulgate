# **LĪBER** **ECCLESIASTICUS**

[1](#1) [2](#2) [3](#3) [4](#4) [5](#5) [6](#6) [7](#7) [8](#8) [9](#9) [10](#10) [11](#11) [12](#12) [13](#13) [14](#14) [15](#15) [16](#16) [17](#17) [18](#18) [19](#19) [20](#20) [21](#21) [22](#22) [23](#23) [24](#24) [25](#25) [26](#26) [27](#27)

[28](#28) [29](#29) [30](#30) [31](#31) [32](#32) [33](#33) [34](#34) [35](#35) [36](#36) [37](#37) [38](#38) [39](#39) [40](#40) [41](#41) [42](#42) [43](#43) [44](#44) [45](#45) [46](#46) [47](#47) [48](#48) [49](#49) [50](#50) [51](#51)

## PROLOGUS

Cum **multa** nōbīs et **magna** per Lēgem et Prophētās aliōsque, quī secūtī sunt illōs, **data** sint, in quibus oportet laudāre Isrāēl doctrīnae et sapientiae **causā**, cumque nōn **sōlum** ipsōs legentēs necesse sit fierī perītōs, sed etiam extrāneīs posse sapientiae studiōsōs et dīcentēs et scrībentēs ūtilēs fierī, avus meus **Iēsus**, postquam sē amplius **dedit** ad dīligentiam lēctiōnis **Lēgis** et Prophētārum et aliōrum librōrum, quī nōbīs ā **parentibus** nostrīs trāditī sunt, atque in hīs sufficientem ūsum acquīsīvit, voluit et ipse **scrībere** aliquid hōrum, quae ad doctrīnam et sapientiam pertinent, ut dēsīderantēs **discere** et illōrum perītī factī **magis** **magis**que attendant animō et cōnfirmentur per lēgitimam vītam.

Hortor itaque venīre vōs cum **benevolentiā** et attentiōre studiō lēctiōnem facere et veniam habēre in illīs, in quibus interpretātiōnī adlabōrantēs videāmur quibusdam verbīs dēficere. Nam dēficiunt verba Hebraica, quandō fuerint **trānslāta** ad alteram linguam; nōn autem **sōlum** haec, sed et **ipsa** Lēx et Prophētae **cētera**que aliōrum librōrum nōn parvam habent differentiam, quandō **ipsa** per sē leguntur.

Nam in octāvō et trīgēsimō annō temporibus Ptolemaeī Ēvergētis **rēgis**, postquam **pervēnī** in Aegyptum et, cum multum temporis ibi fēcissem, **invēnī** ibi exemplar nōn parvae neque contemnendae doctrīnae. Itaque bonum et necessārium putāvī et ipse aliquam **addere** dīligentiam et labōrem interpretandī librum istum; et multam vigiliam attulī et doctrīnam in spatiō temporis, ut perdūcēns ad fīnem, librum istum **ederem** etiam prō illīs, quī in **terrā** **aliēna**, cum iam mōribus īnstitūtī sint, sibi prōposuerint secundum lēgem vītam **agere**.

## 1

1 **Omnis** **sapientia** ā Dominō Deō **est**

et cum illō fuit semper et **est** ante aevum.

2 Arēnam **maris** et pluviae guttās

et diēs saeculī **quis** dīnumerāvit?

Altitūdinem caelī et lātitūdinem terrae

et profundum abyssī **quis** mēnsus **est**?

3 Sapientiam Deī praecēdentem omnia **quis** investīgāvit?

4 Prior omnium **creāta** **est** **sapientia**,

et **intellēctus** prūdentiae ab aevō.

5 Fōns sapientiae verbum Deī in excelsīs,

et **ingressus** illīus **mandāta** **aeterna**.

6 Rādīx sapientiae cui **revēlāta** **est**?

Et āstūtiās illīus **quis** agnōvit?

7 **Disciplīna** sapientiae cui **revēlāta** **est** et **manifestāta**?

Et multiplicem perītiam illīus **quis** intellēxit?

8 Ūnus **est** Altissimus, creātor omnipotēns

et rēx potēns et metuendus nimis,

sedēns super thronum suum et domināns, Deus.

9 Ipse creāvit illam in spīritū sānctō

et vīdit et dīnumerāvit et mēnsus **est**;

10 et effūdit illam super omnia **opera** **sua**

et super omnem carnem secundum largitātem suam

et praebuit illam dīligentibus sē.

11 Timor Dominī **glōria** et glōriātiō

et **laetitia** et **corōna** exsultātiōnis.

12 Timor Dominī dēlectābit cor

et dabit laetitiam et gaudium et longitūdinem diērum.

13 Timentī Dominum **bene** erit in extrēmīs,

et in **diē** dēfūnctiōnis suae benedīcētur.

14 Dīlēctiō Deī **honōrābilis** **sapientia**;

15 quibus autem appāruerit, dispertit eam in vīsiōnem **suī** ipsīus

et in agnitiōne magnālium suōrum.

16 Initium sapientiae timor Dominī,

et cum fidēlibus in **vulvā** **concreāta** **est**;

cum hominibus vēritātis ab aevō **fundāta** **est**

et sēminī eōrum sē crēdet.

17 Timor Dominī scientiae religiōsitās;

18 religiōsitās cūstōdiet et iustificābit cor,

iūcunditātem atque gaudium dabit.(19)

(20 Plēnitūdō sapientiae **est** timēre Deum;

et inēbriat eōs frūctibus **suīs**.

21 Omnem domum illīus implēbit rēbus pretiōsīs

et receptācula thēsaurīs illīus.

22 **Corōna** sapientiae timor Dominī,

repollēns pācem et **salūtis** frūctum:

23 **utraque** autem sunt **dōna** Deī.

24 Scientiam et intellēctum prūdentiae **sapientia** effundit quasi pluviam;

et glōriam tenentium sē exaltat.

25 Rādīx sapientiae **est** timēre Dominum,

et rāmī illīus longaevī.

26 In thēsaurīs sapientiae **intellēctūs** et scientiae religiōsitās;

exsecrātiō autem peccātōribus **sapientia**.

27 Timor Dominī expellit peccātum;

cum autem adsit, omnem āvertit īram.

28 Nam, quī **sine** timōre **est**, nōn poterit iustificārī;

**īrācundia** enim animōsitātis illīus subversiō illī erit.

29 Usque in tempus sustinēbit patiēns,

et posteā erit redditiō iūcunditātis.

30 Bonus **sēnsus** usque in tempus abscondet verba illīus,

et **labia** multōrum ēnārrābunt sēnsum illīus.

31 In thēsaurīs sapientiae **parabola** disciplīnae;

32 exsecrātiō autem peccātōrī **cultūra** Deī.

33 Fīlī, concupīscēns sapientiam **cōnservā** iūstitiam,

et Deus praebēbit illam tibi.

34 **Sapientia** enim et **disciplīnā** timor Dominī,

et quod benēplacitum **est** illī,

35 **fidēs** et mānsuētūdō.

36 Nē sīs **incrēdibilis** timōrī Dominī

et nē **accesserīs** ad illum duplicī **corde**.

37 Nē **fuerīs** **hypocrita** in cōnspectū hominum

et **cave** ā labiīs tuīs.

38 Nē extollās tēipsum, nē forte cadās

et addūcās animae tuae inhonōrātiōnem,

39 et revēlet Deus **abscōnsa** **tua**

et in **mediō** synagōgae ēlīdat tē;

40 quoniam accessistī **malignē** ad timōrem Dominī,

et cor tuum plēnum **est** dolō et **fallācia**.

## 2

1 Fīlī, accēdēns ad servitūtem Deī

stā in **iūstitiā** et timōre

et praeparā animam tuam ad tentātiōnem.

2 Dīrige cor tuum et sustinē,

inclīnā aurem tuam et suscipe verba **intellēctūs**

et nē sollicitus sīs in tempore calamitātis.

3 Sustinē sustentātiōnēs Deī, **coniungere** Deō et nē laxēs,

ut sapiēns fīās in viīs tuīs.

4 Omne, quod tibi applicitum fuerit, accipe et in dolōre sustinē

et in **humilitāte** **tuā** patientiam habē,

5 quoniam in igne probātur aurum et argentum,

hominēs vērō receptibilēs in camīnō humiliātiōnis.

6 Crēde Deō, et recuperābit tē,

et spērā in illum, et dīriget viam tuam;

**servā** timōrem illīus et in illō veterāsce.

7 Metuentēs Dominum, sustinēte misericordiam eius

et nōn dēflectātis ab illō, nē cadātis.

8 Quī timētis Dominum, **crēdite** illī,

et nōn ēvacuābitur mercēs **vestra**.

9 Quī timētis Dominum, **spērātē** in **bona**

et in oblectātiōnem aevī et in misericordiam.

10 Quī timētis Dominum, dīligite illum, et illūminābuntur **corda** **vestra**.

11 Respicite, fīliī, generātiōnēs antīquās et vidēte:

**quis** spērāvit in Dominō et cōnfūsus **est**?

12 Aut **quis** permānsit in **mandātīs** eius et dērelictus **est**?

Aut **quis** invocāvit eum, et dēspexit illum?

13 Quoniam pius et misericors **est** Dominus

et remittet in **diē** trībulātiōnis **peccāta**

et prōtēctor **est** omnibus exquīrentibus sē in vēritāte.

14 Vae duplicī **corde** et labiīs scelestīs et manibus dissolūtīs

et peccātōrī terram ingredientī duābus viīs!

15 Vae dissolūtīs **corde**, quī nōn crēdunt,

et ideō nōn prōtegentur!

16 Vae vōbīs, quī perdidistis sustinentiam

et quī dērelīquistis viās rēctās et dīvertistis in viās prāvās!

17 Et quid faciētis, cum **īnspicere** coeperit Dominus?

18 Quī timent Dominum, nōn erunt incrēdibilēs verbō illīus;

et, quī dīligunt illum, cōnservābunt viam illīus.

19 Quī timent Dominum, inquīrent quae **benēplacita** sunt **eī**;

et, quī dīligunt eum, replēbuntur **lēge** ipsīus.

20 Quī timent Dominum, praeparābunt **corda** **sua**

et in cōnspectū illīus sānctificābunt animās suās.

21 Quī timent Dominum, cūstōdiunt **mandāta** illīus

et patientiam habēbunt usque ad īnspectiōnem illīus

22 dīcentēs: ”Sī paenitentiam nōn **ēgerimus**,

**incīdēmus** in **manūs** Dominī et nōn in **manūs** hominum;

23 secundum enim magnitūdinem ipsīus,

sīc et **misericordiā** illīus”.

## 3

1 Fīliī sapientiae **ecclēsia** iūstōrum,

et nātiō illōrum **oboedientia** et dīlēctiō.

2 Indicium patris **audītē**, fīliī,

et sīc facite, ut salvī **sītis**.

3 Deus enim honōrāvit patrem in fīliīs

et iūdicium mātris firmāvit in fīliōs.

4 Quī honōrat patrem, exōrābit prō **peccātīs**

et continēbit sē ab illīs

et in ōrātiōne diērum exaudiētur.

5 Et, sīcut quī thēsaurizat,

**ita** et quī honōrificat mātrem suam.

6 Quī honōrat patrem suum, iūcundābitur in fīliīs

et in **diē** ōrātiōnis suae exaudiētur;

7 quī honōrat patrem suum, **vītā** vīvet longiōre,

et, quī oboedit patrī, refrīgerābit mātrem.

8 Quī timet Dominum, honōrat **parentēs**

et quasi dominīs serviet hīs, quī sē genuērunt.

9 In opere et sermōne **honōrā** patrem tuum,

10 ut superveniat tibi benedictiō ab eō.

11 Benedictiō patris firmat domōs fīliōrum;

maledictiō autem mātris ērādīcat fundāmenta.

12 Nē glōriēris in **contumēliā** patris tuī,

nōn **est** enim tibi **glōria** eius cōnfūsiō;

13 **glōria** enim hominis ex **honōre** patris **suī**,

et dēdecus fīliī māter **sine** **honōre**.

14 Fīlī, suscipe senectam patris tuī

et nōn contrīstēs eum in **vītā** illīus;

15 et, sī dēfēcerit sēnsū, veniam dā

et nē spernās eum omnibus diēbus vītae eius.

**Eleēmosyna** enim patris nōn erit in oblīviōne,

16 nam prō **peccātīs** **ipsa** plantābitur

17 et in **iūstitiā** aedificābitur tibi;

et in **diē** trībulātiōnis commemorābitur tuī,

et sīcut in serēnō glaciēs solventur **tua** **peccāta**.

18 Quam **malae** fāmae **est**, quī dērelinquit patrem;

et maledictus ā Deō, quī exasperat mātrem.

19 Fīlī, in mānsuētūdine **opera** **tua** **perficē**

et super hominem datōrem **dīligeris**.

20 Quantō magnus **es**, **humiliā** tē in omnibus

et **cōram** Deō inveniēs grātiam.

Multī sunt excelsī et glōriōsī,

sed mānsuētīs revēlat mystēria **sua**.

21 Quoniam **magna** **potentia** Deī **sōlīus**,

et ab humilibus honōrātur.

22 Altiōra tē nē **quaesierīs**

et fortiōra tē nē scrūtātus **fuerīs**;

sed, quae praecēpit tibi Deus, **illa** cōgitā semper

et in plūribus operibus eius nē **fuerīs** cūriōsus.

23 Nōn **est** enim tibi necessārium

**ea**, quae **abscondita** sunt, **vidēre** oculīs tuīs.

24 In supervacuīs rēbus nōlī scrūtārī multipliciter;

25 **plūrima** enim super sēnsum hominum **ostēnsa** sunt tibi.

26 Multōs **quoque** supplantāvit **suspīciō** illōrum,

et speciēs **vāna** dēcēpit **sēnsūs** illōrum.

**Sine** **pūpillā** dēerit lūx,

**sine** **scientiā** dēerit **sapientia**.

27 Cor dūrum **male** habēbit in novissimō;

et, quī amat perīculum, in illō perībit.

28 Cor ingrediēns duās viās nōn habēbit **successus**,

et prāvus **cordē** in illīs scandalizābitur.

29 Cor nēquam gravābitur dolōribus,

et peccātor adiciet peccātum ad peccātum.

30 **Plāgīs** superbōrum nōn erit sānitās,

frutex enim peccātī rādīcābitur in illīs et nōn intellegētur.

31 Cor **sapientis** intelleget verba sapientium,

et **aurīs** audiēns concupīscet sapientiam.

32 Sapiēns cor et intellegibile abstinēbit sē ā **peccātīs**

et in operibus iūstitiae **successus** habēbit.

33 Ignem ārdentem exstinguit **aqua**,

sīc **eleēmosyna** expiat **peccāta**.

34 Deus prōspector **est** eius, quī reddit grātiam;

meminit eius in posterum,

et in tempore **cāsūs** **suī** inveniet firmāmentum.

## 4

1 Fīlī, eleēmosynam **pauperis** nē dēfraudēs

et oculōs tuōs nē trānsvertās ā paupere.

2 Animam ēsurientem nē **contrīstāverīs**

et nōn exasperēs pauperem in **inopiā** **suā**.

3 Cor **inopis** nē **afflīxerīs**

et nōn prōtrahās datum angustiantī.

4 Rogātiōnem contrībulātī nē abiciās

et nōn āvertās faciem tuam ab egēnō.

5 Ab inope nē āvertās oculōs tuōs propter īram

et nōn dēs **eī** locum tibi retrō maledīcendī;

6 **maledīcentīs** enim tibi in amāritūdine animae,

exaudiētur precātiō illīus:

exaudiet autem eum, quī fēcit illum.

7 Congregātiōnī affābilem tē facitō

et presbytērō **humiliā** animam tuam

et magnātō **humiliā** caput tuum.

8 Dēclīnā pauperī **sine** **trīstitiā** aurem tuam

et redde dēbitum tuum

et respondē illī **pācificā** in mānsuētūdine.

9 **Lībera** eum, quī iniūriam patitur, dē manū **opprimentis** eum

et nōn **acidē** ferās in **animā** **tuā** in iūdicandō.

10 **Estō** pūpillīs misericors ut pater

et prō **virō** mātrī illōrum;

11 et **eris** velut fīlius Altissimī oboediēns,

et miserēbitur tuī **magis** quam māter.

12 **Sapientia** fīliīs **suīs** vītam īnspīrāvit

et suscipit inquīrentēs sē.

13 Quī illam dīligit, dīligit vītam;

et, quī vigilāverint ad illam, complectentur placōrem ā Dominō.

14 Quī tenuerint illam, glōriam hērēditābunt,

et, quō introībit, benedīcet Deus.

15 Quī serviunt **eī**, obsequentēs erunt Sānctō,

et eōs, quī dīligunt illam, dīligit Deus.

16 Quī audit illam, iūdicābit gentēs;

et, quī intuētur illam, permanēbit cōnfīdēns.

17 Sī crēdiderit **eī**, hērēditābit illam,

et erunt in possessiōne generātiōnēs illīus.

18 Quoniam in simulātiōne ambulat cum eō

et in prīmīs explōrat eum,

19 timōrem et tremōrem indūcet super illum

et probābit illum in tentātiōne doctrīnae suae,

dōnec ipse teneat eam in cōgitātiōnibus **suīs**

et crēdat animae illīus.

20 Et redībit **rēcta** ad illum et firmābit illum

et laetificābit illum

21 et dēnūdābit illī **abscōnsā** **suā**

et thēsaurizābit super illum scientiam et intellēctum iūstitiae.

22 Sī autem oberrāverit, dērelinquet eum

et trādet eum in **manūs** inimīcī **suī**.

23 Fīlī, observā tempus et dēvītā ā **mālō**

24 et prō **animā** **tuā** nē cōnfundāris;

25 **est** enim cōnfūsiō addūcēns peccātum,

et **est** cōnfūsiō addūcēns glōriam et grātiam.

26 Nē accipiās faciem adversus animam tuam

nec adversus animam tuam mendācium.

27 Nē revereāris proximum tuum in cāsū suō

28 nec retineās verbum in tempore suō;

nōn abscondās sapientiam tuam in **decōrem**.

29 In verbō enim agnōscitur **sapientia**,

et **sēnsus** in respōnsiōne linguae.

30 Nōn contrādīcās verbō vēritātis ūllō **modō**

et dē inērudītiōne **tuā** **cōnfundere**.

31 Nōn cōnfundāris cōnfitērī **peccāta** **tua**

et nē subiciās tē omnī hominī prō peccātō.

32 Nōlī **resistere** contrā faciem **potentis**

nec cōnēris contrā ictum fluviī.

33 Usque ad mortem agonīzāre prō **iūstitiā**,

et Deus expugnābit prō tē inimīcōs tuōs.

34 Nōlī citātus **esse** in **linguā** **tuā**

et pavidus et remissus in operibus tuīs.

35 Nōlī **esse** sīcut **leō** in domō **tuā**

ēvertēns domesticōs tuōs et opprimēns subiectōs tibi.

36 Nōn sit **porrēcta** **manus** **tua** ad accipiendum

et ad dandum **collēcta**.

## 5

1 Nē innītāris possessiōnibus tuīs

et nē **dīxerīs**: ”**Est** mihi sufficiēns **vītā**”.

2 Nē sequāris fortitūdinem tuam,

ut ambulēs in concupiscentiīs **cordīs** tuī,

3 et nē **dīxerīs**: ”**Quis** praevalēbit in mē?”

aut ”**Quis** mē subiciet propter **facta** **mea**?”.

Deus enim vindicāns vindicābit.

4 Nē **dīxerīs**: ”Peccāvī, et quid mihi **accidit** trīste?”.

Altissimus enim **est** patiēns redditor.

5 Dē propitiātō peccātō nōlī **esse** **sine** metū

neque adiciās peccātum super peccātum

6 et nē **dicās**: ”Miserātiō Dominī **magna** **est**,

multitūdinis peccātōrum meōrum miserēbitur”;

7 **misericordia** enim et **īra** ab illō **cito** proximant,

et super peccātōrēs requiēscit **īra** illīus.

8 Nōn tardēs convertī ad Dominum

et nē differās dē **diē** in diem.

9 **Subitō** enim veniet **īra** illīus,

et in tempore vindictae abripiēris.

10 Nē innītāris dīvitiīs iniūstīs,

nihil enim **prōdērunt** in **diē** calamitātis.

11 Nōn ventilēs in omnem ventum

et nōn eās in omnem viam;

sīc enim **omnis** peccātor probātur in duplicī **linguā**.

12 **Estō** firmus in sēnsū tuō

et in vēritāte **sēnsūs** tuī et **scientiā**;

et prōsequātur tē verbum **pācis** et iūstitiae.

13 **Estō** vēlōx ad audiendum verbum, ut intellegās

et cum tarditāte prōferās respōnsum.

14 Sī **est** tibi **intellēctus**, respondē proximō;

sīn autem, sit **manus** **tua** super **os** tuum,

nē capiāris in verbō indisciplīnātō et cōnfundāris.

15 Honor et **ignōminia** in sermōne;

**lingua** vērō hominī subversiō **est** ipsīus.

16 Nōn **appellēris** susurrō,

et **lingua** **tua** nē calumniēris.

17 Super fūrem enim **est** cōnfūsiō,

et dēnotātiō **pessima** super bilinguem,

susurrātōrī autem **odium** et **inimīcitia** et **contumēlia**.

## 6

1 Nec pusillum nec multum noceās

et nōlī fierī prō amīcō inimīcus.

**Nōmen** enim **malum** et improperium et contumēliam hērēditābis;

sīc **omnis** peccātor invidus et **bilinguis**.

2 Nōn tē extollās in cōgitātiōne animae tuae velut taurus,

nē forte ēlīdātur virtūs **tua** per stultitiam,

3 et folia **tua** comedat et **frūctūs** tuōs perdat,

et relinquāris velut lignum āridum in erēmō.

4 **Anima** enim nēquam disperdet eum, quī sē habet,

et in gaudium inimīcīs dat illum

et dēdūcet in sortem impiōrum.

5 **Os** dulce multiplicat amīcōs et mītigat inimīcōs;

et **lingua** **eucharis** salūtem dīcit.

6 Multī pācificī sint tibi,

et cōnsiliārius sit tibi ūnus dē mīlle.

7 Sī **possidēs** amīcum, in tentātiōne **possidē** eum

et nē facile crēdās **eī**.

8 **Est** enim amīcus secundum opportūnitātem suam

et nōn permanēbit in **diē** trībulātiōnis.

9 Et **est** amīcus, quī convertitur ad inimīcitiam

et rixam convīciī tuī dēnūdābit.

10 **Est** autem amīcus socius mēnsae

et nōn permanēbit in **diē** necessitātis;

11 in prōsperīs erit tibi quasi **coaequālīs**

et in domesticīs tuīs fīdūciāliter aget.

12 Sī humiliātus **fueris**, convertētur contrā tē

et ā faciē **tuā** abscondet sē.

13 Ab inimīcīs tuīs sēparāre

et dē **amīcīs** tuīs attende.

14 Amīcus **fidēlis** prōtēctiō **fortis**;

quī autem **invēnit** illum, **invēnit** thēsaurum.

15 Amīcō fidēlī **nūlla** **est** comparātiō,

et nōn **est** ponderātiō contrā bonitātem illīus.

16 Amīcus **fidēlis** medicāmentum vītae,

et, quī metuunt Dominum, invenient illum.

17 Quī timet Deum, **aequē** habēbit amīcitiam eius,

quoniam secundum illum erit amīcus illīus.

18 Fīlī, ā iuventūte **tuā** excipe doctrīnam

et usque ad cānōs inveniēs sapientiam.

19 Quasi **is** quī arat et sēminat, accēde ad eam

et sustinē bonōs **frūctūs** illīus.

20 In opere enim ipsīus exiguum labōrābis

et **cito** **edēs** dē generātiōnibus illīus.

21 Quam **aspera** **est** nimium **sapientia** indoctīs hominibus,

et nōn permanēbit in **illā** excors.

22 Quasi **lapis** probātiōnis **gravis** erit super illum,

et nōn dēmorābitur prōicere illam.

23 **Doctrīna** **est** enim secundum **nōmen** eius

et nōn **est** multīs **manifēsta**;

quibus autem **cognita** **est**, **permanet** usque ad cōnspectum Deī.

24 Audī, fīlī, et accipe sententiam meam

et nē abiciās cōnsilium meum.

25 Inice pedem tuum in compedēs illīus

et in torquēs illīus collum tuum;

26 subice umerum tuum et **portā** illam

et nē acēdiēris vinculīs eius.

27 In omnī animō tuō accēde ad illam

et in omnī virtūte **tua** **cōnserva** viās eius.

28 Investīgā et scrūtāre, exquīre et inveniēs,

et continēns **factus** nē dērelinquās eam.

29 In novissimīs enim inveniēs requiem in **eā**,

et convertētur tibi in oblectātiōnem.

30 Et erunt tibi compedēs eius in prōtēctiōnem fortitūdinis,

et torquēs illīus in stolam glōriae;

31 decor enim aureus **est** in **illā**,

et **vincula** illīus **alligātūra** **hyacinthina**.

32 Stolam glōriae induēs eam

et corōnam grātulātiōnis superpōnēs tibi.

33 Fīlī, sī **attenderīs**, discēs;

et, sī **accommodāverīs** animum tuum, prūdēns **eris**.

34 Sī **dīlēxerīs** audīre, excipiēs doctrīnam;

et, sī **inclīnāverīs** aurem tuam, sapiēns **eris**.

35 In multitūdine presbyterōrum stā

et sapientiae illōrum ex **corde** **coniungere**,

ut omnem nārrātiōnem Deī **vēlīs** audīre,

et prōverbia **intellēctūs** nōn effugiant ā tē.

36 Et, sī **vidēris** sēnsātum, ēvigilā ad eum,

et **gradūs** ōstiōrum illīus exterat pēs tuus.

37 Cōgitātum tuum habē in praeceptīs Deī

et in **mandātīs** illīus **maximē** assiduus **estō**;

et ipse firmābit tibi cor,

et **concupiscentia** sapientiae dabitur tibi.

## 7

1 Nōlī facere **mala**, et **mala** nōn tē apprehendent;

2 discēde ab inīquitāte, et dēficiet abs tē.

3 Fīlī, nōn sēminēs in sulcīs iniūstitiae

et nōn **mētēs** **ea** in septuplum.

4 Nōlī **quaerere** ā Dominō ducātum

neque ā **rēge** cathedram **honōris**.

5 Nōn tē iustificēs ante Deum,

quoniam agnitor **cordis** ipse **est**;

et **penes** rēgem nōlī velle vidērī sapiēns.

6 Nōlī **quaerere** fierī iūdex,

**nisi** valeās virtūte **irrumpere** inīquitātēs;

nē forte extimēscās faciem **potentis**

et pōnās scandalum in aequitāte **tuā**.

7 Nōn peccēs in multitūdinem cīvitātis

nec tē immittās in **populum**.

8 Neque alligēs duplicia **peccāta**;

nec enim in ūnō **eris** **immūnīs**.

9 Nōlī **esse** **pusillanimis** in ōrātiōne **tuā**;

10 exōrāre et facere eleēmosynam nē dēspiciās.

11 Nē **dicās**: ”In multitūdine mūnerum meōrum respiciet Deus

et, offerente mē Deō altissimō, **mūnera** **mea** suscipiet”.

12 Nōn irrīdeās hominem in amāritūdine animae;

**est** enim, quī humiliat et exaltat, circumspector Deus.

13 Nōlī arāre mendācium adversus frātrem tuum

neque in amīcum similiter faciās.

14 Nōlī velle mentīrī omne mendācium,

assiduitās enim illīus nōn **est** **bona**.

15 Nōlī verbōsus **esse** in multitūdine presbyterōrum

et nōn iterēs verbum in ōrātiōne **tuā**.

16 Nōn **ōderīs** **labōriōsa** **opera**

et rūsticātiōnem creātam ab Altissimō.

17 Nōn tē reputēs in multitūdine indisciplīnātōrum;

18 mementō īrae, quoniam nōn tardābit.

19 **Humilia** valdē spīritum tuum,

quoniam **vindicta** **carnis** impiī **ignis** et **vermis**.

20 Nōlī commūtāre amīcum cum **pecūniā**

neque frātrem cārissimum cum aurō Ophir.

21 Nōlī **discēdere** ā muliere **sēnsātā** et **bona**,

quam **sortītus** **es** in timōre Dominī;

**grātia** enim verēcundiae illīus super aurum.

22 Nōn laedās servum operantem in vēritāte

neque mercennārium dantem animam suam.

23 Servus sēnsātus sit tibi **dīlēctus** quasi **anima** **tua**;

nōn dēfraudēs illum lībertāte

neque inopem dērelinquās illum.

24 Pecora tibi sunt? Attende illīs,

et, sī sunt ūtilia, persevērent apud tē.

25 Fīliī tibi sunt? Ērudī illōs

et **curva** ā **pueritiā** cervīcem illōrum.

26 Fīliae tibi sunt? **Servā** corpus illārum

et nōn ostendās hilarem faciem tuam ad illās.

27 Trāde fīliam, et grande opus **fēcerīs**,

et hominī sēnsātō dā illam.

28 Mulier sī **est** tibi secundum animam tuam, nōn prōiciās illam,

sed odibilī nōn crēdās tēipsum.

In **tōtō** **corde** tuō

29 **honōrā** patrem tuum

et **gemitus** mātris tuae nē oblīvīscāris.

30 Mementō quoniam, **nisi** per illōs, **nātus** nōn fuissēs;

et quid retribuēs illīs, quōmodo et illī tibi?

31 In **tōtā** **animā** **tua** timē Dominum

et sacerdōtēs illīus **sānctificā**.

32 In omnī virtūte **tuā** dīlige eum, quī tē fēcit,

et ministrōs eius nē dērelinquās.

33 **Honōra** Deum ex **tōtā** **animā** **tua**

et **honōrifica** sacerdōtēs.

34 Dā illīs partem, sīcut mandātum **est** tibi,

prīmitiārum et pūrgātiōnis et dē **neglegentiā**

35 et armum in oblātiōnem

et sacrificium sānctificātiōnis et prīmitiās sānctōrum.

36 Et pauperī porrige **manum** tuam,

ut perficiātur propitiātiō et benedictiō **tua**.

37 **Grātiā** datī in cōnspectū **omnīs** **vīventīs**,

sed et mortuō nōn prohibeās grātiam.

38 Nōn dēsīs plōrantibus in cōnsōlātiōne

et cum lūgentibus lūgē.

39 Nōn tē pigeat vīsitāre īnfirmum,

ex hīs enim in dīlēctiōne firmāberis.

40 In omnibus operibus tuīs memorāre **novissima** **tua**

et in aeternum nōn peccābis.

## 8

1 Nōn lītigēs cum homine potente,

nē forte **incīdās** in **manūs** illīus.

2 Nōn contendās cum **virō** locuplēte,

nē forte contrā tē cōnstituat pondus tuum:

3 multōs enim perdidit aurum,

et argentum etiam cor rēgum subvertit.

4 Nōn lītigēs cum homine linguātō

et nōn struās in ignem illīus ligna.

5 Nōn commūnicēs hominī indoctō,

nē contemnāris ā prīncipibus.

6 Nē dēspiciās hominem āvertentem sē ā peccātō

neque improperēs **eī**;

mementō quoniam omnēs in correptiōne sumus.

7 Nē spernās hominem in **suā** senectūte,

etenim ex nōbīs senēscunt.

8 Nōlī dē mortuō inimīcō tuō gaudēre;

mementō quoniam omnēs morimur et in gaudium nōlumus venīre.

9 Nē dēspiciās nārrātiōnem presbyterōrum sapientium

et in prōverbiīs eōrum conversāre;

10 ab ipsīs enim discēs sapientiam et doctrīnam **intellēctūs**

et servīre magnātīs **sine** **querēlā**.

11 Nōn tē praetereat nārrātiō seniōrum:

ipsī enim didicērunt ā patribus **suīs**;

12 quoniam ab ipsīs discēs intellēctum

et in tempore necessitātis dare respōnsum.

13 Nōn incendās carbōnēs peccātōrum arguēns eōs

et nē incendāris **flamma** **ignis** peccātōrum illōrum.

14 Nē contrā faciem stēs contumēliōsī,

nē sedeat quasi īnsidiātor **ōrī** tuō.

15 Nōlī fēnerārī hominī fortiōrī tē;

quod sī fenērāverīs, quasi perditum habē.

16 Nōn spondeās super virtūtem tuam;

quod sī **spoponderīs**, quasi restituēns cōgitā.

17 Nōn lītigēs contrā iūdicem,

quoniam secundum placitum suum iūdicat.

18 Cum audācē nōn eās in **viā**,

nē forte aggravēs **mala** **tua**:

ipse enim secundum voluntātem suam vādit,

et simul cum **stultitiā** illīus periēs.

19 Cum īrācundō nōn faciās rixam

et cum ipsō nōn eās in dēsertum,

quoniam quasi nihil **est** ante illum sanguis,

et, ubi nōn **est** adiūtōrium, ēlīdet tē.

20 Cum fatuīs cōnsilium nōn habeās;

nōn enim poterunt occultāre sēcrētum tuum.

21 **Coram** extrāneō nihil faciās cautum;

nescīs enim quid pariet.

22 Nōn omnī hominī cor tuum manifestēs,

nē forte repellās ā tē bonum.

## 9

1 Nōn zēlēs mulierem **sinūs** tuī,

nē doceās contrā tē nōtitiam nē quam.

2 Nōn dēs mulierī potestātem animae tuae,

nē ingrediātur in virtūtem tuam, et cōnfundāris.

3 Nē adeās ad mulierem multivolam, nē forte **incīdās** in laqueōs illīus.

4 Cum **psaltria** nē assiduus sīs nec audiās illam,

nē forte pereās in efficācitāte illīus.

5 Virginem nē cōnspiciās,

nē forte scandalizēris in **decore** illīus.

6 Nē dēs fornicāriīs animam tuam in ūllō,

nē perdās tē et hērēditātem tuam.

7 Nōlī circumspicere in **vīcīs** cīvitātis,

nec **oberrāverīs** in **platēīs** illīus.

8 Āverte faciem tuam ā muliere **cōmptā**

et nē circumspiciās speciem aliēnam.

9 Propter speciem mulieris multī periērunt,

et ex **hōc** **concupiscentiā** quasi **ignis** exārdēscit. (10. 11)

12 Cum alterīus muliere nē sedeās omnīnō

nec accumbās cum **eā** super cubitum in vīnō,

13 nē forte dēclīnet cor tuum in illam, et sanguine tuō **labāris** in perditiōnem.

14 Nē dērelinquās amīcum antīquum:

novus enim nōn erit **similis** illī.

15 Vīnum novum amīcus novus:

veterāscet, et cum suāvitāte bibēs illud.

16 Nōn zēlēs glōriam et opēs peccātōris;

nōn enim scīs quae **futūra** sit illīus subversiō.

17 Nōn placeat tibi prōsperitās iniūstōrum

sciēns quoniam usque ad īnferōs nōn iustificābuntur.

18 **Longē** abestō ab homine potestātem habente **occīdendī**

et nōn suspicāberis timōrem **mortis**;

19 et, sī **accesserīs** ad illum, nōlī aliquid **committere**,

nē forte auferat vītam tuam.

20 Commūniōnem **mortis** scītō,

quoniam in **mediō** laqueōrum ingrediēris

et super rētia ambulābis.

21 Secundum virtūtem tuam conversāre cum proximō tuō

et cum sapientibus et prūdentibus **tractā**.

22 Et cum sēnsātō sit **cōgitātus** tuus,

et **omnis** ēnārrātiō **tua** in praeceptīs Altissimī.

23 **Virī** iūstī sint tibi convīvae,

et in timōre Deī sit tibi glōriātiō.

24 In manū artificum **opera** laudābuntur,

et prīnceps **populī** in **sapientiā** sermōnis **suī**,

in sēnsū vērō seniōrum verbum.

25 **Terribilis** **est** in cīvitāte **suā** homō linguōsus,

et temerārius in verbō suō **odibilis** erit.

## 10

1 Iūdex sapiēns īnstituet **populum** suum,

et **prīncipātus** sēnsātī **stabilis** erit.

2 Secundum iūdicem **populī** sīc et ministrī eius,

et **quālis** rēctor **est** cīvitātis, tālēs et inhabitantēs in **eā**.

3 Rēx īnsipiēns perdet **populum** suum,

et cīvitātēs inhabitābuntur per sēnsum potentium.

4 In manū Deī potestās terrae,

et ūtilem rēctōrem suscitābit in tempus super illam.

5 In manū Deī prōsperitās hominis,

et super faciem scrībae impōnet honōrem suum.

6 Prō omnī **iniūriā** proximī nē **rependās**

et nihil agās in operibus superbiae.

7 **Odibilis** **cōram** Deō **est** et hominibus **superbia**,

et utrīsque **execrābilis** **omnis** vexātiō.

8 Rēgnum ā gente in gentem trānsfertur

propter iniūstitiās et contumēliās et dīvitiās dolōsās.

9 Avārō autem nihil **est** scelestius,

**hic** enim et animam suam vēnālem habet.

10 Quid superbit **terra** et cinis?

Quoniam in **vītā** **suā** prōiēcit **intima** **sua**.

11 Languor prōlixior gravat medicum,

**brevis** languor serēnat medicum.

12 **Omnis** **potentātus** **brevis** **vīta**,

sīc et rēx hodiē **est** et crās moriētur.

13 Cum enim moriētur homō,

hērēditābit serpentēs et bēstiās et vermēs.

14 Initium superbiae hominis apostatāre ā Deō;

15 et ab eō, quī fēcit illum, recessit cor eius.

Quoniam initium **omnis** peccātī **est** **superbia**,

quī tenuerit illam, ēbulliet maledictum,

et subvertet eum in fīnem.

16 Proptereā mīrābilēs fēcit Dominus **plāgās** **malōrum**

et dēstrūxit eōs usque in fīnem.

17 **Sēdēs** ducum superbōrum dēstrūxit Deus

et **sedēre** fēcit mītēs prō eīs.

18 Rādīcēs gentium superbārum ērādīcāvit Deus

et plantāvit humilēs prō ipsīs.

19 Terrās gentium ēvertit Dominus

et perdidit eās usque ad fundāmentum.

20 Ārefēcit ex ipsīs et disperdidit eōs

et cessāre fēcit memoriam eōrum ā **terrā**.

21 Memoriam superbōrum perdidit Deus

et relīquit memoriam humilium sēnsū.

22 Nōn **est** **creāta** hominibus **superbia**,

neque **īrācundia** **nātō** mulierum.

23 Sēmen hominum honōrātum **hōc**,

quod timet Deum;

sēmen autem **hoc** exhonōrābitur,

quod praeterit **mandāta** Dominī.

24 In **mediō** frātrum rēctor illōrum in **honōre**;

et, quī timent Dominum, erunt in oculīs illīus.

25 Peregrīnus, **advena** et pauper:

timor Deī **est** **glōria** eōrum.

26 Nōlī **dēspicere** hominem iūstum pauperem

et nōlī magnificāre **virum** peccātōrem dīvitem.

27 Magnus et iūdex et potēns **est** in **honōre**,

sed nōn **est** maior illō, quī timet Deum.

28 Servō sēnsātō **libērī** servient;

et vir prūdēns et disciplīnātus nōn murmurābit correptus.

29 Nōlī **extollere** tē in faciendō opere tuō

et nōlī glōriārī in tempore angustiae tuae.

30 Melior **est**, quī operātur et abundat in omnibus,

quam quī glōriātur et eget pāne.

31 Fīlī, in mānsuētūdine **honōrā** animam tuam

et dā illī **vīctum** cultumque secundum meritum suum.

32 Peccantem in animam suam **quis** iustificābit?

Et **quis** honōrificābit exhonōrantem animam suam?

33 **Est** pauper, quī honōrātur propter disciplīnam et timōrem suum,

et **est** homō, quī honōrificātur propter substantiam suam.

34 Quī autem honōrātur in paupertāte, quantō **magis** in **substantiā**!

Et, quī exhonōrātur in **substantiā**, quantō **magis** in paupertāte!

## 11

1 **Sapientia** humiliātī exaltābit caput illīus

et in **mediō** magnātōrum cōnsēdēre illum faciet.

2 Nōn laudēs **virum** in speciē **suā**

neque spernās hominem dēfōrmem in vīsū suō.

3 **Brevis** in volātilibus **est** **apis**,

et initium dulcōris habet **frūctūs** illīus.

4 In vestītū nē glōriēris umquam

nec in **diē** **honōris** tuī extollāris,

quoniam mīrābilia **opera** Altissimī **sōlīus**,

et **abscōnsa** et **invīsa** hominibus **opera** illīus.

5 Multī tyrannī sēdērunt in **terrā**,

et **īnsuspicābilis** portāvit **diadēma**.

6 Multī potentēs exhonōrātī sunt **validē**,

et glōriōsī trāditī sunt in **manūs** alterōrum.

7 Priusquam interrogēs, nē vituperēs quemquam,

sed, postquam **interrogāverīs**, corripe **iūstē**.

8 Priusquam audiās, nē respondeās verbum

et in **mediō** sermōnum nē adiciās loquī.

9 Dē **eā** rē, quae tē nōn molestat, nē certēris

et in iūdiciō peccantium nē cōnsistās.

10 Fīlī, nē in multīs sint **āctūs** tuī;

etsī **festīnāverīs**, nōn **eris** **immūnis** ā dēlictō:

sī enim persecūtus **fuerīs**, nōn apprehendēs,

et nōn effugiēs, sī **discurrerīs**.

11 **Est** homō labōrāns et festīnāns et dolēns

et tantō **magis** nōn abundābit.

12 **Est** homō marcidus egēns susceptiōne,

plūs dēficiēns virtūte et abundāns paupertāte;

13 et oculus Deī respexit illum in bonō

et ērēxit eum ab **humilitāte** ipsīus

et exaltāvit caput eius:

et mīrātī sunt in illō multī.

14 **Bona** et **mala**, **vīta** et mors,

paupertās et honestās ā Deō sunt.

15 **Sapientia** et **disciplīna** et **scientia** **lēgis** apud Dominum;

dīlēctiō et viae bonōrum apud ipsum.

16 Error et tenebrae peccātōribus **concreāta** sunt;

quī autem exsultant in **malīs**, cōnsenēscunt in **mālō**.

17 Datiō Deī **permanet** iūstīs,

et benēplacitum illīus **successus** habēbit in aeternum.

18 **Est** quī locuplētātur **parce** agendō,

et haec **est** pars mercēdis illīus

19 in eō quod dīcit: ”**Invēnī** requiem mihi,

et nunc mandūcābō dē bonīs meīs **sōlus**”;

20 et nescit quod tempus praeteriet, et mors appropinquet,

et relinquet omnia aliīs et moriētur.

21 Stā in mandātō tuō et in illō conversāre

et in opere mandātōrum tuōrum veterāsce.

22 Nē mīrēris in operibus peccātōrum;

cōnfīde autem in Deō et **manē** in labōre tuō.

23 Facile **est** enim in oculīs Deī **subitō** honestāre pauperem.

24 Benedictiō Deī in mercēde iūstī continuō,

et in **hōrā** vēlōcī **successus** illīus fructificat.

25 Nē **dicās**: ”Quid **est** mihi opus?

Et, quae erunt mihi ex **hōc** **bona**?”.

26 Nē **dicās**: ”Sufficiēns mihi sum;

et, quid ex **hōc** nunc pessimābor?”

27 In **diē** bonōrum nē immemor sīs **malōrum**

et in **diē** **malōrum** nē immemor sīs bonōrum,

28 quoniam facile **est** **cōram** Deō in **diē** **obitūs**

**retribuere** ūnīcuique secundum viās suās.

29 **Malitia** hōrae oblīviōnem facit luxuriae magnae,

et in fīne hominis dēnūdātiō operum illīus.

30 Ante mortem nē laudēs hominem quemquam,

quoniam in extrēmīs **suīs** agnōscitur vir.

31 Nōn omnem hominem indūcās in domum tuam,

multae enim sunt īnsidiae dolōsī.

32 Sīcut enim ēructant praecordia foetentium,

et sīcut perdīx indūcitur in caveam,

et ut **caprea** in laqueum, sīc et cor superbōrum,

et sīcut prōspector vidēns cāsum proximī **suī**.

33 **Bona** enim in **mālā** convertēns īnsidiātor

et in ēlēctīs impōnet maculam.

34 Ā **scintillā** **ūnā** augentur carbōnēs,

et ab ūnō dolōsō augētur sanguis;

homō vērō peccātor sanguinī īnsidiātur.

35 Attende tibi ā pestiferō, fabricat enim **mala**;

nē forte indūcat super tē maculam in perpetuum.

36 Admitte ad tē aliēnigenam, et subvertet tē in turbōre

et abaliēnābit tē ā tuīs propriīs.

## 12

1 Sī **benefēcerīs**, scītō cui **fēcerīs**,

et erit **grātia** in bonīs tuīs **multa**.

2 Benefac iūstō et inveniēs retribūtiōnem magnam

et, sī nōn ab ipsō, **certē** ā Dominō.

3 Nōn **est** enim **eī** **bene**, quī assiduus **est** in **malīs**

et eleēmosynās nōn dat,

quoniam et Altissimus **odiō** habet peccātōrēs

et misertus **est** paenitentibus.

4 Dā misericordī et nē suscipiās peccātōrem;

et impiīs et peccātōribus reddet vindictam

cūstōdiēns eōs in diem vindictae.

5 Dā bonō et nōn **recēperīs** peccātōrem.

6 Benefāc humilī et nōn **dederīs** impiō;

vāsa bellī nē **dederīs** illī,

nē in ipsīs potentior tē sit.

7 Nam duplicia **mala** inveniēs

in omnibus bonīs quaecumque **fēcerīs** illī,

quoniam et Altissimus **odiō** habet peccātōrēs

et impiīs reddet vindictam.

8 Nōn agnōscētur in bonīs amīcus,

et nōn abscondētur in **malīs** inimīcus.

9 In bonīs **virī** etiam inimīcī illīus sunt **amīcī**,

et in **malīs** etiam amīcus discēdit.

10 Nōn crēdās inimīcō tuō in aeternum,

sīcut enim aerāmentum aeruginat **nēquitia** illīus

11 et, sī humiliātus **vadat** curvus,

adice animum tuum et cūstōdī tē ab illō

et fīās **eī** sīcut quī extergit speculum,

et cognōscēs quoniam in fīnem aerugīnāvit.

12 Nōn statuās illum **penes** tē,

nec sedeat ad dexteram tuam,

nē forte conversus in locum tuum

inquīrat cathedram tuam;

et in novissimō agnōscās verba **mea** et in sermōnibus meīs stimulēris.

13 **Quis** miserēbitur incantātōrī ā serpente percussō

et omnibus, quī appropiant bēstiīs?

Et sīc quī comitātur cum **virō** inīquō

et obvolūtus **est** in **peccātīs** eius:

nōn ēvādet, dōnec incendat eum **ignis**.

14 **Ūna** **hōra** tēcum permanēbit;

sī autem **dēclīnāverīs**, nōn supportābit.

15 In labiīs **suīs** indulcat inimīcus

et in **corde** suō īnsidiātur, ut subvertat tē in foveam.

16 In oculīs **suīs** lacrimātur inimīcus

et, sī invēnerit opportūnitātem, nōn satiābitur sanguine.

17 Sī incurrerint tibi **mala**,

inveniēs eum **illīc** priōrem,

18 et quasi adiuvāns suffodiet plantās tuās.

19 Caput suum movēbit et plaudet manū

et **multa** susurrāns commūtābit vultum suum.

## 13

1 Quī tetigerit picem, inquinābitur ab **eā**;

et, quī commūnicāverit superbō, induet superbiam.

2 Pondus super tē nē tollās

et honestiōrī et dītiōrī tē nē socius **fuerīs**.

3 Quid commūnicābit caccabus ad **ōllam**?

Quandō enim sē collīserint, cōnfringētur.

4 Dīves **iniūstē** ēgit et fremet,

pauper autem laesus, ipse supplicābit.

5 Sī **ūtilis** **fueris**, assūmet tē

et, sī nōn **habueris**, dērelinquet tē.

6 Sī habēs, convīvet tēcum et ēvacuābit tē

et ipse nōn dolēbit super tē.

7 Sī necessārius illī **fuerīs**, lūdet tē

et subrīdēns spem dabit nārrāns tibi **bona**

et **dīcet**: ”Quid opus **est** tibi?”.

8 Et cōnfundet tē in cibīs **suīs**,

dōnec tē exināniat bis et ter

et in novissimō dērīdēbit tē;

et posteā vidēns dērelinquet tē

et caput suum movēbit ad tē.

9 Humiliāre Deō et exspectā **manūs** eius.

10 Attende, nē sēductus in stultitiam humiliēris.

11 Nōlī **esse** **humilis** in **sapientiā** **tuā**,

nē humiliātus in stultitiam sēdūcāris.

12 Advocātus ā potentiōre discēde,

et eō **magis** tē advocābit.

13 Nē accēdās, nē impingāris;

et nē **longē** sīs ab eō, nē eās in oblīviōnem.

14 Nē retineās ex aequō loquī cum illō

nec crēdās multīs verbīs illīus;

ex **multa** enim **loquēla** tentābit tē

et subrīdēns inquīret dē **absconditīs** tuīs.

15 **Immītis** animus illīus cōnservābit verba **tua**

et nōn parcet dē **malitiā** et dē vinculīs.

16 **Cave** tibi et attende dīligenter audītuī tuō,

quoniam cum subversiōne **tuā** ambulās.

17 Audiēns vērō **illa**

ex somnō ēvigilā.

18 Omnī **vīta** **tua** dīlige Deum

et invocā illum in salūtem tuam.

19 Omne animal dīligit simile sibi:

sīc et **omnis** homō proximum sibi.

20 **Omnis** **carō** ad similem sibi coniungētur,

et **omnis** homō similī **suī** sociābitur.

21 Quid commūnicābit lupus agnō?

Sīc peccātor iūstō.

22 Quae pāx hyaenae ad canem?

Aut quae pars dīvitī ad pauperem?

23 Vēnātiō leōnis onager in erēmō,

sīc et **pāscua** dīvitum sunt pauperēs.

24 Et sīcut abōminātiō **est** superbō humilitās,

sīc et exsecrātiō dīvitis pauper.

25 Dīves **commōtus** cōnfirmātur ab **amīcīs** **suīs**,

**humilīs** autem, cum **cecīderit**, expellētur et ā **notīs**.

26 Dīvitī dēceptō multī recuperātōrēs:

**locūtus** **est** **nefāria**, et iustificāvērunt illum;

27 **humilis** **dēceptus** **est**, īnsuper et arguitur:

**locūtus** **est** **sēnsāte**, et nōn **est** **datus** **eī** locus.

28 Dīves **locūtus** **est**, et omnēs tacuērunt,

et verbum illīus usque ad nūbēs perdūcent;

29 pauper **locūtus** **est**, et dīcunt: ”**Quis** **est** **hic**?”

et, sī offenderit, īnsuper subvertent illum.

30 **Bona** **est** **substantia**, cui nōn **est** peccātum in **cōnscientiā**,

et **nēquissima** paupertās in ōre impiī.

31 Cor hominis immūtat faciem illīus

sīve in **bona** sīve in **mala**.

32 Vestīgium **cordis** bonī faciēs **hilaris**:

difficile inveniēs et cum labōre.

## 14

1 Beātus vir, quī nōn **est** **lāpsus** verbō ex ōre suō

et nōn **est** stimulātus in **trīstitiā** dēlictī.

2 **Fēlīx**, quem nōn condemnat **animā** **suā**,

et nōn **excidit** ā spē **suā**.

3 **Virō** tenācī **sine** ratiōne **est** **substantia**;

et hominī līvidō ad quid aurum?

4 Quī dēnegat animō suō **iniūstē**, aliīs congregat,

et in bonīs illīus **alius** luxuriābitur.

5 Quī sibi nēquam **est**, cui aliī bonus erit?

Et nōn iūcundābitur in bonīs **suīs**.

6 Quī sibi invidet, nihil **est** illō nēquius;

et haec redditiō **est** malitiae illīus.

7 Et, sī **bene** fēcerit, ignōranter et nōn volēns facit

et in novissimō manifestat malitiam suam.

8 Nēquam **est** oculus līvidī

et āvertēns faciem suam et dēspiciēns animās.

9 **Īnsatiābilis** oculus cupidī in **parte** nōn satiābitur,

dōnec cōnsūmat ārefaciēns animam suam.

10 Oculus **malus** līvidus irruit in pānem

et neglegēns **est** mēnsae suae.

11 Fīlī, sī habēs, benefac tēcum

et Deō dignās oblātiōnēs offer.

12 Memor **ēsto** quoniam mors nōn tardat,

et dēcrētum īnferōrum quia nōn dēmōnstrātum **est** tibi;

dēcrētum enim huius mundī: morte moriētur.

13 Ante mortem benefāc amīcō tuō

et secundum **vīrēs** tuās exporrigēns dā **eī**.

14 Nōn dēfraudēris ā bonō diēī,

et **particula** dēsīderiī bonī nōn tē praetereat.

15 **Nōnne** aliīs relinquēs rēs dolōre partās

et labōrēs tuōs in dīvīsiōne **sortis**?

16 Dā et accipe et oblectā animam tuam;

17 ante obitum tuum operāre iūstitiam,

quoniam nōn **est** apud īnferōs **quaerere** voluptātēs.

18 **Omnis** **carō** sīcut vestīmentum veterāscet

et sīcut folium fructificāns in arbore viridī:

**alia** generantur, et **alia** dēiciuntur;

19 sīc generātiō **carnis** et sanguinis:

**alia** fīnītur, et **alia** nāscitur.

20 Omne opus corruptibile in fīne dēficiet,

et, quī illud operātur, ībit cum illō;

21 et omne opus ēlēctum iustificābitur,

et, quī operātur illud, honōrābitur in illō.

22 Beātus vir, quī in **sapientiā** **morābitur**

et quī in **iūstitiā** **suā** meditābitur

et in sēnsū cōgitābit circumspectiōnem Deī;

23 quī excōgitat viās illīus in **corde** suō

et in **absconditīs** **suīs** intellegēns,

vādēns post illam quasi investīgātor

et in viīs illīus cōnsistēns;

24 quī respicit per fenestrās illīus

et in iānuīs illīus audiēns;

25 quī requiēscit iuxtā domum illīus

et in parietibus illīus fīgēns pālum,

statuet casulam suam ad **manūs** illīus

et requiēscet in dēversōriō bonōrum per aevum.

26 Statuet fīliōs suōs sub tegmine illīus

et sub rāmīs eius **morābitur**;

27 prōtegētur sub tegmine illīus ā fervōre

et in **glōriā** eius requiēscet.

## 15

1 Quī timet Deum, faciet haec,

et, quī continēns **est** **lēgis**, apprehendet illam;

2 et obviābit illī quasi māter **honōrificāta**

et quasi mulier ā virginitāte suscipiet illum.

3 Cibābit illum pāne vītae et **intellēctus**

et **aqua** sapientiae **salūtāris** pōtābit illum,

et firmābitur in **illā** et nōn flectētur

4 et cōnfīdet in illam et nōn cōnfundētur;

et exaltābit illum prae proximīs **suīs**

5 et in **mediō** ecclēsiae aperiet **os** eius

et adimplēbit illum spīritū sapientiae et **intellēctus**

et **stola** glōriae vestiet illum;

6 iūcunditātem et exsultātiōnem thēsaurizābit super illum

et nōmine aeternō hērēditābit illum.

7 Hominēs stultī nōn apprehendent illam,

et hominēs sēnsātī obviābunt illī;

hominēs peccātōrēs nōn vidēbunt eam,

**longē** enim abest ā **superbiā** et dolō.

8 **Virī** mendācēs nōn erunt illīus memorēs;

et **virī** vērācēs invenientur in **illā**

et successum habēbunt usque ad īnspectiōnem Deī.

9 Nōn **est** **speciōsa** laus in ōre peccātōris,

10 quoniam nōn ā Deō **tribūta** **est** **eī**;

sapientiae enim Deī astābit laus,

et in ōre **sapientis** **dīcētur** laus,

et dominātor illīus docēbit eam.

11 Nē **dīxerīs**: ”Ā Deō peccātum meum”

quae enim ōdit, ipse nōn facit.

12 Nōn **dicās**: ”Ille in mē impēgit”;

nōn enim necessāriī sunt **eī** hominēs impiī.

13 Omne exsecrāmentum errōris ōdit Dominus,

et nōn erit amābile timentibus eum.

14 Deus ab initiō cōnstituit hominem

et relīquit illum in manū cōnsiliī **suī**

et **dedit** eum in **manum** concupiscentiae suae.

15 Adiēcit **mandāta** et **praecepta** **sua**

et intellegentiam ad faciendum placitum eius.

16 Sī **voluerīs** **mandāta** servāre, cōnservābunt tē;

sī cōnfīdis in illō, etiam tū vīvēs.

17 Apposuit tibi aquam et ignem;

ad quod **voluerīs**, porrige **manum** tuam.

18 Ante hominem **vīta** et mors, bonum et **malum**:

quod placuerit **eī**, dabitur illī.

19 Quoniam **multa** **sapientia** Deī,

et **fortis** in **potentiā** vidēns omnēs **sine** intermissiōne.

20 Oculī Dominī ad timentēs eum,

et ipse agnōscit omnem operam hominis.

21 Nēminī mandāvit **impiē** **agere**

et nēminī **dedit** spatium peccandī.

22 Nōn concupīscās multitūdinem fīliōrum īnfidēlium et inīquōrum.

## 16

1 Nē iūcundēris in fīliīs impiīs; sī multiplicentur, nōn oblectēris super ipsōs,

sī nōn **est** timor Deī cum illīs.

2 Nōn crēdās vītae illōrum

et nē **respexerīs** in labōrēs eōrum.

3 Melior **est** enim ūnus timēns Deum

quam mīlle fīliī impiī;

4 et potius **est** **morī** **sine** fīliīs

quam **relinquere** fīliōs impiōs.

5 Ab ūnō sēnsātō inhabitābitur **patria**,

**tribūs** autem impiōrum dēserētur.

6 **Multa** tālia vīdit oculus meus,

et fortiōra hōrum audīvit **aurīs** **mea**.

7 In **synagōgā** peccantium exārdēbit **ignis**,

et in gente incrēdibilī exārdēscet **īra**.

8 Nōn exōrāvērunt eum antīquī gigantēs,

quī rebellēs fuērunt cōnfīdentēs suae virtūtī.

9 Et nōn pepercit **accolīs** Lot

et exsecrātus **est** eōs prae **superbiā** verbī illōrum;

10 nōn misertus **est** **gentīs** **anathēmatis**,

quī dēpulsī sunt in **peccātīs** **suīs**.

11 Et sīcut **sēscenta** **milia** peditum,

quī congregātī sunt in **dūritiā** **cordis** **suī**;

et, sī ūnus fuisset cervīcātus,

mīrum sī fuisset **immūnis**:

12 **misericordia** enim et **īra** **est** cum illō,

sustinēns, **exōrābilis** et effundēns īram.

13 ecundum multam misericordiam suam, sīc et correptiō illīus:

hominem secundum **opera** **sua** iūdicat.

14 Nōn effugiet in **rapīnā** peccātor,

et nōn **irrita** erit **sustinentia** iūstī.

15 Omnī misericordiae erit mercēs:

ūnusquisque secundum meritum operum suōrum inveniet **cōram** sē

et secundum intellēctum peregrīnātiōnis ipsīus.

Dominus indūrāvit cor pharaōnis, nē agnōsceret illum,

ut **opera** **sua** innōtēscerent sub caelō.

**Misericordia** eius appāruit omnibus creātūrīs eius,

lūcem suam et tenebrās dispertiit fīliīs hominum.

16 Nōn **dicās**: ”Ā Deō abscondar!

Et, ex summō **quis** meī memorābitur?

17 In **populō** magnō nōn agnōscar;

quae **est** enim **anima** **mea** in tam **immēnsa** **creātūra**?”.

18 Ecce caelum et caelī caelōrum,

abyssus et **ūniversa** **terra** et quae in eīs sunt,

in vīsitātiōne illīus commovēbuntur;

19 montēs simul et collēs et fundāmenta terrae,

cum cōnspexerit **illa** Deus, tremōre concutientur.

20 Et in omnibus hīs nōn appōnet cor,

etenim omne cor intellegitur ab illō.

21 Et viās illīus **quis** intellegit

et **procellam**, quam nec oculus vidēbit hominis?

22 Nam **plūrima** illīus **opera** sunt in abscōnsīs,

et **opera** iūstitiae eius **quis** ēnūntiābit, aut **quis** sustinēbit?

**Longē** enim **est** dēcrētum,

et interrogātiō omnium in cōnsummātiōne **est**.

23 Quī minōrātur **corde**, cōgitat **ista**,

et vir imprūdēns et errāns cōgitat **stulta**.

24 Audī mē, fīlī, et disce prūdentiam **sēnsus**,

25 et **dīcam** in aequitāte disciplīnam

et scrūtābor ēnārrāre sapientiam;

et in verbīs meīs attende in **corde** tuō.

Ēdīcō in aequitāte **spīritus** virtūtēs,

quās posuit Deus in **opera** **sua** ab initiō,

et in vēritāte ēnūntiō scientiam eius.

26 Quandō creāvit Deus **opera** **sua** ab initiō

et ab īnstitūtiōne ipsōrum distīnxit partēs illōrum,

27 ōrnāvit in aeternum **opera** illōrum

et dominātum eōrum in generātiōnibus **suīs**.

Nec ēsuriērunt nec labōrāvērunt

et nōn dēstitērunt ab operibus **suīs**.

28 Ūnusquisque proximum sibi nōn angustiāvit,

29 et usque in aeternum nōn erunt incrēdibilēs verbō illīus.

30 Post haec Deus in terram respexit

et complēvit illam bonīs **suīs**;

31 **anima** **omnis** **vītālis** cooperuit faciem ipsīus,

et in ipsam iterum reversiō illōrum.

## 17

1 Deus creāvit dē **terrā** hominem

et secundum imāginem suam fēcit illum;

2 et iterum convertit illum in ipsam

et secundum sē vestīvit illum virtūte.

3 Numerum diērum et tempus **dedit** illī

et **dedit** illī potestātem eōrum, quae sunt super terram.

4 Posuit timōrem illīus super omnem carnem,

ut dominārētur bēstiārum et volātilium.

5 Creāvit illīs cōnsilium et linguam et oculōs et aurēs

et cor **dēdit** illīs excōgitandī

et **disciplīnā** **intellēctus** replēvit illōs.

6 Creāvit illīs scientiam **spīritūs**,

sēnsū implēvit cor illōrum

et **mala** et **bona** ostendit illīs.

7 Posuit timōrem suum super **corda** illōrum

ostendēns illīs magnālia operum suōrum

8 et **dēdit** illīs glōriārī in mīrābilibus illīus,

ut **nōmen** sānctificātiōnis collaudent

et magnālia ēnārrent operum eius.

9 Addidit illīs disciplīnam

et lēgem vītae hērēditāvit illōs.

10 Testāmentum aeternum cōnstituit cum illīs

et iūstitiam et iūdicia **sua** ostendit illīs.

11 Et magnālia **honōris** eius vīdit oculus illōrum,

et honōrem **vōcis** eius audiērunt aurēs illōrum,

et dīxit illīs: ”Attendite ab omnī inīquō”.

12 Et mandāvit illīs ūnīcuique dē proximō suō.

13 Viae illōrum **cōram** ipsō sunt semper:

nōn sunt abscōnsae ab oculīs ipsīus.

14 In ūnamquamque gentem praeposuit rēctōrem,

15 et pars Deī Isrāēl **factus** **est**.

16 Et omnia **opera** illōrum velut sōl in cōnspectū eius;

et oculī eius **sine** intermissiōne īnspicientēs in viīs eōrum.

17 Nōn sunt abscōnsae inīquitātēs illōrum

et omnia **peccāta** eōrum in cōnspectū Deī.

18 **Eleēmosyna** **virī** quasi signāculum cum ipsō,

et grātiam hominis quasi pūpillam cōnservābit.

19 Et posteā resurget et retribuet illīs

et retribūtiōnem ūnīcuique in caput ipsōrum convertet.

20 Paenitentibus autem **dedit** viam **reditūs**

et cōnfirmāvit dēficientēs sustinēre

et dēstināvit illīs sortem vēritātis.

21 **Convertēre** ad Dominum et relinque **peccāta** **tua**;

22 precāre ante faciem Dominī et minue offendicula.

23 **Revertēre** ad Altissimum et **āvertēre** ab **iniūstitiā** **tuā**

et nimis odītō exsecrātiōnem.

24 Et cognōsce iūstitiās et iūdicia Deī

et stā in sorte prōpositiōnis et ōrātiōnis altissimī Deī.

25 Altissimum **quis** laudābit in īnferīs

prō **vīvīs** et dantibus cōnfessiōnem Deō?

26 Nōn **dēmorēris** in errōre impiōrum;

ante mortem cōnfitēre:

ā mortuō, quasi nihil sit, perit cōnfessiō.

27 Cōnfitēberis vīvēns, vīvus et sānus cōnfitēberis

et laudābis Deum et glōriāberis in miserātiōnibus illīus.

28 Quam **magna** **misericordia** Dominī,

et propitiātiō illīus convertentibus ad sē!

29 Nec enim omnia possunt **esse** in hominibus,

quoniam nōn **est** **immortālis** fīlius hominis.

30 Quid lūcidius **sōle**? Et **hic** dēficiet.

Aut quid nēquius quam quod excōgitāvit **carō** et sanguis?

Et **hoc** arguētur.

31 Virtūtem altitūdinis caelī ipse cōnspicit,

et omnēs hominēs **terra** et cinis.

## 18

1 Quī vīvit in aeternum, creāvit omnia simul.

Deus **sōlus** iustificābitur et **manet** invictus rēx in aeternum.

2 **Quis** sufficit ēnārrāre **opera** illīus?

3 Et **quis** investīgābit magnālia eius?

4 Virtūtem autem magnitūdinis eius **quis** ēnūntiābit?

Aut **quis** adiciet ēnārrāre misericordiam eius?

5 Nōn **est** **minuere** neque adicere

nec **est** invenīre magnālia Deī;

6 cum cōnsummāverit homō, tunc incipiet

et, cum quiēverit, aporiābitur.

7 Quid **est** homō, **quis** **dēfectus**, et quae **est** ūtilitās illīus?

Et quid **est** bonum, aut quid nēquam illīus?

8 Numerus diērum hominum ut multum centum annī,

quasi **gutta** aquae **maris** dēputātī sunt,

et sīcut calculus arēnae, sīc exiguī annī in **diē** aevī.

9 Propter **hoc** patiēns **est** Deus in illīs

et effundit super eōs misericordiam suam.

10 Vīdit praesūmptiōnem **cordis** eōrum, quoniam **māla** **est**;

et cognōvit subversiōnem illōrum, quoniam nēquam **est**.

11 Ideō adimplēvit propitiātiōnem suam in illīs

et ostendit eīs viam aequitātis.

12 Miserātiō hominis circā proximum suum,

**misericordiā** autem Deī super omnem carnem.

13 Quī reprehendit, docet et ērudit

quasi pāstor dīrigēns gregem suum.

14 Miserētur excipientibus doctrīnam miserātiōnis

et festīnantibus in iūdiciīs eius.

15 Fīlī, in bonīs nōn dēs querēlam

et in omnī datō nōn dēs trīstitiam verbī **mālī**.

16 **Nōnne** ārdōrem refrīgerābit rōs?

Sīc et verbum melius quam datum.

17 **Nōnne** ecce verbum super datum bonum?

Sed **utraque** cum homine grātiōsō.

18 Stultus ācriter improperābit,

et **datūs** indisciplīnātī **tābēscere** facit oculōs.

19 Ante iūdicium **parā** advocātum tibi

et, antequam loquāris, disce.

20 Ante languōrem adhibē medicīnam

et ante iūdicium interrogā tēipsum

et in **hōrā** vīsitātiōnis inveniēs propitiātiōnem.

21 Ante languōrem **humiliā** tē

et in tempore peccātī ostende conversiōnem tuam.

22 Nōn sinās tē impedīrī **reddere** vōtum tempore opportūnō

et nē tardēs usque ad mortem iustificārī,

quoniam mercēs Deī **manet** in aeternum.

23 Ante vōtum praeparā animam tuam

et nōlī **esse** quasi homō, quī tentat Dominum.

24 Mementō īrae in **diē** cōnsummātiōnis

et, suō tempore, retribūtiōnis in conversiōne faciēī.

25 Mementō **famis** in tempore abundantiae

et necessitātum paupertātis in **diē** dīvitiārum.

26 Ā **māne** usque ad vesperam mūtātur tempus,

et haec omnia **citāta** in oculīs Deī.

27 Homō sapiēns in omnibus metuet

et in diēbus dēlictōrum cavēbit ā **malitiā**.

28 **Omnis** astūtus agnōscit sapientiam

et invenientī eam dabit cōnfessiōnem.

29 Sēnsātī in verbīs et ipsī sapienter **ēgērunt**

et intellēxērunt vēritātem et iūstitiam

et effūdērunt tamquam pluviam prōverbia et iūdicia.

30 Dē **continentiā** animae.

Post concupiscentiās tuās nōn eās

et ā voluptātibus tuīs tē continē;

31 sī **praestes** animae tuae benēplacitum concupiscentiae,

faciet tē in gaudium inimīcīs tuīs.

32 Nē oblectēris in **multā** epulātiōne;

duplex enim portiō **est** paupertās illīus.

33 Nē **fuerīs** gāneō et pōtātor,

cum nihil tibi **est** in sacculō:

**eris** enim invidus vītae tuae.

## 19

1 Operārius ēbriōsus nōn locuplētābitur;

et, quī spernit **modica**, paulātim **dēcidet**.

2 Vīnum et mulierēs apostatāre faciunt sēnsātōs;

et, quī sē iungit fornicāriīs, perībit:

putrēdō et vermēs hērēditābunt illum.

3 **Anima** audāx perdet dominum suum;

et tollētur dē numerō **anima** eius,

et extollētur in exemplum maius.

4 Quī crēdit **cito**, **levis** **cordē** **est** et minōrābitur;

et, quī dēlinquit in animam suam, **quis** innoxium faciet?

5 Quī gaudet inīquitāte, dēnotābitur,

et, quī ōdit correptiōnem, minuētur **vītā**,

et, quī ōdit loquācitātem, exstinguit malitiam. (6)

7 Nē umquam iterēs verbum nēquam et dūrum

et prōrsus nōn minōrāberis.

8 Dē amīcō et inimīcō nōlī nārrāre

et, sī nōtum **est** tibi dēlictum, nōlī dēnūdāre:

9 audiet enim tē et cavēbit tē

et quasi dēfendēns peccātum odiet tē.

10 Audīstī verbum adversus proximum tuum?

Commoriātur in tē fīdēns quoniam nōn tē dīrumpet.

11 Ā faciē verbī parturiet fatuus

tamquam parturiēns ā faciē **īnfantis**;

12 **sagittā** **īnfīxā** femorī **carnīs**,

sīc verbum in **corde** stultī.

13 Corripe amīcum, nē forte fēcerit **malum** et ipse **dīcat**: ”Nōn fēcī”;

aut, sī fēcerit, nē iterum addat facere.

14 Corripe proximum, nē forte dīxerit

et, sī dīxerit, nē forte iteret.

15 Corripe amīcum, saepe enim fit crīminātiō,

16 et nōn omnī verbō crēdās.

**Est** quī lābitur **lingua** sed nōn ex animō;

17 **quis** **est** enim quī nōn dēlīquerit in **linguā** **suā**?

Corripe proximum, antequam comminēris,

18 et dā locum **lēgī** Altissimī.

Quia **omnis** **sapientia** timor Deī et in **illā** timēre Deum,

et in omnī **sapientiā** dispositiō **lēgis**.

19 Et nōn **est** **sapientia** nēquitiae **scientiā**,

et nōn **est** cōnsilium peccātōrum **prūdentia**.

20 **Est** **āstūtia** et **ipsa** exsecrātiō,

et **est** īnsipiēns, quī minuitur **sapientia**.

21 Melior **est** homō, quī minuitur **sapientia** et dēficiēns sēnsū in timōre,

quam quī abundat sēnsū et trānsgreditur lēgem Altissimī.

22 **Est** **sōlertia** **certa** et **ipsa** **inīqua**.

23 Et **est** quī pervertit grātiam, ut prōferat iūdicium;

**est** quī vidētur **oppressus** et frāctus animō,

et interiōra eius **plēna** sunt dolō.

24 Et **est** quī sē nimium submittit ā **multā** **humilitāte**;

et **est** quī inclīnat faciem suam

et fingit sē nōn audīre:

ubi ignōrātus **est**, praeveniet tē.

25 Et, sī ab imbēcillitāte vīrium vetētur peccāre,

sī invēnerit tempus malefaciendī, malefaciet.

26 Ex vīsū cognōscitur vir,

et ab occursū faciēī cognōscitur sēnsātus:

27 **amictus** corporis et **rīsus** dentium

et **gressūs** hominis ēnūntiant dē illō.

28 **Est** correptiō inopportūna,

et **est** indicium, quod nōn probātur **esse** bonum;

et **est** tacēns, et ipse **est** prūdēns.

## 20

1 Quam bonum **est** **arguere** quam īrāscī,

et cōnfitentem in ōrātiōne nōn prohibēre!

2 **Concupiscentia** spadōnis dēvirgināns iuvenculam:

3 sīc quī facit per vim iūdicium inīquum.

4 Quam bonum **est** correptum manifestāre paenitentiam!

Sīc enim effugiēs voluntārium peccātum.

5 **Est** tacēns, quī invenītur sapiēns,

et **est** **odibilis**, quia procāx **est** ad loquendum.

6 **Est** tacēns nōn habēns respōnsum,

et **est** tacēns sciēns tempus aptum.

7 Homō sapiēns tacēbit usque ad tempus,

lascīvus autem et imprūdēns nōn servābunt tempus.

8 Quī multīs ūtitur verbīs, exsecrābitur;

et, quī potestātem sibi assūmit **iniūstē**, odiētur.

9 **Est** **prōcessus** in **malīs** **virō** indisciplīnātō,

et **est** inventiō in dētrīmentum.

10 **Est** datum, quod nōn **est** ūtile,

et **est** datum, cuius retribūtiō duplex.

11 **Est** propter glōriam minōrātiō,

et **est** quī ab **humilitāte** **levat** caput.

12 **Est** quī **multa** redimat modicō pretiō

et restituēns **ea** in septuplum.

13 Sapiēns in verbīs sēipsum amābilem facit,

grātiae autem fatuōrum effundentur.

14 Datum **īnsipientis** nōn erit ūtile tibi,

oculī enim illīus septemplīcēs sunt:

15 **exigua** dabit et **multa** improperābit,

et apertiō **ōris** illīus quasi **clāmantis**.

16 Hodiē fenerātur **quis** et crās expetit:

**odibilis** **est** homō huiusmodī.

17 **Fatuus** dīcit: ”Nōn **est** mihi amīcus,

et nōn **est** **grātia** bonīs meīs”.

18 Quī enim **edunt** pānem illīus, falsae linguae sunt.

Quotiēs et quantī irrīdēbunt eum!

19 Neque enim, quod habendum erat, dīrēctō sēnsū distribuit,

similiter et, quod nōn erat habendum, **est** indifferēns **eī**.

20 **Mēlius** **lāpsus** in pavīmentō quam **lāpsus** linguae:

sīc **cāsus** **malōrum** festīnanter veniet.

21 Homō achāris quasi **fābula** **importūna**;

in ōre indisciplīnātōrum **assidua** erit.

22 Ex ōre **fatuī** reprobābitur **parabola**,

nōn enim dīcit illam in tempore suō.

23 **Est** quī vetātur peccāre prae **inopiā**, et in requie **suā** nōn stimulābitur.

24 **Est** quī perdit animam suam prae cōnfūsiōne,

et ab imprūdentī **persōnā** perdet eam;

**persōnae** autem acceptiōne perdet sē.

25 **Est** quī prae cōnfūsiōne prōmittit amīcō,

et lucrātus **est** eum inimīcum grātīs.

26 Opprobrium nēquam in homine mendācium,

et in ōre indisciplīnātōrum **assiduē** erit.

27 Potior fūr quam assiduitās **virī** **mendācis**;

perditiōnem autem ambō hērēditābunt.

28 Mōs hominis **mendācis** **est** **sine** **honōre**,

et cōnfūsiō illīus cum ipsō **sine** intermissiōne.

29 Verbum parabolārum.

Sapiēns in verbīs prōdūcet sēipsum,

et homō prūdēns placēbit magnātīs.

30 Quī operātur terram suam, inaltābit acervum frūgum,

et, quī operātur iūstitiam, ipse exaltābitur;

quī vērō **placet** magnātīs, effugiet inīquitātem.

31 Xenia et **dōna** excaecant oculōs iūdicum

et quasi cāmus in ōre āvertunt correptiōnēs eōrum.

32 **Sapientia** **abscōnsa** et thēsaurus invīsus,

quae ūtilitās in utrīsque?

33 Melior **est**, quī cēlat īnsipientiam suam,

quam homō, quī abscondit sapientiam suam.

## 21

1 Fīlī, peccāstī? Nōn adiciās iterum,

sed et dē **prīstinīs** dēprecāre, ut tibi dīmittantur.

2 Quasi ā faciē colubrī fuge **peccāta**:

et, sī **accesserīs** ad **illā**, mordēbunt tē.

3 Dentēs leōnis dentēs eōrum

interficientēs animās hominum.

4 Quasi romphaea bis **acūta** **omnis** inīquitās:

**plāgae** illīus nōn **est** sānitās.

5 Terror et iniūriae annūllābunt substantiam,

et **domus**, quae nimis locuplēs **est**, annūllābitur **superbia**;

sīc **substantia** superbī ērādīcābitur.

6 Dēprecātiō **pauperis** ex ōre usque ad aurēs Deī perveniet,

et iūdicium festīnātō adveniet illī.

7 Quī ōdit correptiōnem, in vestīgiō **est** peccātōris;

et, quī timet Deum, convertet illam ad cor suum.

8 **Notus** ā **longē** potēns **lingua** audācī,

et sēnsātus nōvit illum **lābī**.

9 Quī aedificat domum suam impendiīs aliēnīs,

quasi quī colligit lapidēs suōs in hiemem.

10 **Stuppa** **collēcta** **synagōgā** peccantium,

et cōnsummātiō illōrum **flamma** **ignis**.

11 **Via** peccantium **complānāta** lapidibus,

et in fīne illīus **foveā** īnferī.

12 Quī cūstōdit lēgem, continēbit sēnsum suum;

13 cōnsummātiō timōris Deī **sapientia** et **sēnsus**.

14 Nōn ērudiētur, quī nōn **est** prūdēns;

15 **est** autem **āstūtia**, quae abundat in **mālō**,

et nōn **est** **sēnsus**, ubi **est** amāritūdō.

16 **Scientia** **sapientis** tamquam inundātiō abundābit,

et cōnsilium illīus sīcut fōns vītae **permanet**.

17 Cor **fatuī** quasi **vās** **cōnfractum**

et omnem sapientiam nōn tenēbit.

18 Verbum sapiēns, quodcumque audierit scius,

laudābit et ad illud adiciet;

audīvit luxuriōsus, et displicēbit illī

et prōiciet illud post dorsum suum.

19 Nārrātiō **fatuī** quasi **sarcina** in **viā**,

sed in labiīs sēnsātī inveniētur **grātia**.

20 **Os** **prūdentīs** quaerētur in **ecclēsiā**,

et verba illīus cōgitābunt in cordibus **suīs**.

21 Tamquam **domus** **extermināta** sīc fatuō **sapientia**;

et **scientiā** īnsēnsātī inēnārrābilia verba.

22 Compedēs in pedibus stultō **doctrīnā**

et quasi **vincula** manuum super **manum** dexteram.

23 **Fatuus** in rīsū exaltat **vōcem** suam;

vir autem sapiēns vix **tacitē** rīdēbit.

24 Tamquam ōrnāmentum aureum prūdentī **doctrīnā**

et quasi brāchiāle in brāchiō dextrō.

25 Pēs **fatuī** **facilis** in domum proximī,

sed homō perītus verēbitur **persōnam**.

26 Stultus ā **fenestrā** respiciet in domum,

vir autem **ērudītus** **foris** stābit.

27 Inērudītiō hominis auscultāre per ōstium,

et prūdentī **gravis** **contumēlia**.

28 **Labia** imprūdentium **stulta** nārrābunt,

verba autem prūdentium **statērā** ponderābuntur.

29 In ōre fatuōrum cor illōrum,

et in **corde** sapientium **os** illōrum.

30 Dum maledīcit impius adversārium,

maledīcit ipse animam suam.

31 Susurrō coinquinābit animam suam et in omnibus odiētur;

et, quī cum eō mānserit, odiōsus erit:

tacitus et sēnsātus honōrābitur.

## 22

1 Lapidī **lūteō** **comparātus** **est** piger,

et omnēs sībilābunt super aspernātiōnem illīus;

2 fimō boum **comparātus** **est** piger:

et **omnis**, quī tetigerit eum, excutiet **manus**.

3 Cōnfūsiō patris **est** dē fīliō indisciplīnātō,

**fīlia** autem in dēminōrātiōnem generātur.

4 **Fīlia** prūdēns hērēditās **virō** suō,

nam, quae cōnfundit, in contumēliam fit genitōris.

5 Patrem et **virum** cōnfundit **fīlia** audāx,

ab utrīsque autem inhonōrābitur.

6 **Mūsica** in lūctū **importūnā** nārrātiō;

**disciplīna** et **doctrīna** in omnī tempore **sapientia**.

7 Quī docet **fatuum**, quasi quī conglūtinat testam;

8 quī nārrat verbum nōn audientī,

quasi quī excitat dormientem dē gravī somnō.

9 Cum dormiente loquitur, quī ēnārrat stultō sapientiam,

et in fīne nārrātiōnis dīcit: ”**Quis** **est** **hic**?”.

10 Suprā mortuum plōrā, dēfēcit enim lūx,

et suprā **fatuum** plōrā, dēfēcit enim **sēnsus**.

11 Modicum plōrā suprā mortuum, quoniam requiēvit;

12 **nēquissima** enim **vīta** **fatuī** super mortem.

13 **Lūctus** mortuī septem diēs,

**fatuī** autem et impiī omnēs diēs vītae illōrum.

14 Cum stultō nē multum loquāris

et cum īnsēnsātō nē **abierīs**.

15 **Servā** tē ab illō, ut nōn molestiam habeās,

et nōn coinquināberis impāctiōne illīus.

16 Dēflecte ab illō et inveniēs requiem

et nōn acēdiāberis in **stultitiā** illīus.

17 Super plumbum quid gravius?

Et quod illī aliud **nōmen** quam fatuus?

18 Arēnam et salem et massam ferrī facilius **est** ferre

quam hominem imprūdentem et **fatuum** et impium.

19 Lōrāmentum ligneum colligātum in fundāmentō aedificiī

nōn dissolvētur;

sīc et cor cōnfirmātum in cōgitātiōne cōnsiliī,

nūllus timor illud commovēbit.

20 Cor firmātum in cōgitātū intellegentiae

sīcut **ōrnātūs** in pariete polītō.

21 Sīcut pālī in excelsīs et **caementa** **sine** **impēnsā** **posita**

contrā faciem ventī nōn permanēbunt,

22 sīc et cor timidum in cōgitātiōne stultī

contrā impetum timōris nōn resistet. (23)

24 Pungēns oculum dēdūcit lacrimās,

et, quī pungit cor, pellit amīcitiam.

25 Mittēns lapidem in volātilia fugat **illa**;

sīc et quī convīciātur amīcō, dissolvit amīcitiam.

26 Ad amīcum etsī **prōdūxerīs** gladium,

nōn dēspērēs: **est** enim **regressus**;

ad amīcum

27 sī **aperuerīs** **os** trīste,

nōn timeās: **est** enim concordātiō,

exceptō convīciō et improperiō et **superbiā**

et mystēriī revēlātiōne et **plāgā** **dolōsā**;

in hīs **omnis** effugiet amīcus.

28 Fidem **possidē** cum amīcō in paupertāte illīus,

ut et in bonīs illīus commūnicēs;

29 in tempore trībulātiōnis illīus permanē illī **fidēlis**,

ut et in **hērēditāte** illīus cohērēs sīs.

30 Ante ignem camīnī vapor et fūmus,

sīc et ante sanguinem **maledicta** et contumēliae et minae.

31 Amīcum **tegere** nōn cōnfundar,

ā faciē illīus nōn mē abscondam;

et, sī **mala** mihi ēvēnerint per illum, sustinēbō:

32 **omnis**, quī audiet, cavēbit sē ab eō.

33 **Quis** dabit **ōrī** meō cūstōdiam

et super **labiā** **meā** signāculum aptum,

ut nōn cadam ab ipsīs, et **lingua** **mea** perdat mē?

## 23

1 Domine, pater et dominātor vītae meae,

nē dērelinquās mē in cōnsiliō eōrum

nec sinās mē **cadere** in illīs.

2 **Quis** superpōnet in cōgitātū meō **flagellā**

et in **corde** meō doctrīnam sapientiae,

ut ignōrātiōnibus meīs nōn parcant mihi,

et nōn appāreant **dēlicta** **mea**,

3 et nē adincrēscant ignōrantiae meae,

et multiplicentur **dēlicta** **mea**, et **peccāta** **mea** abundent,

et **incīdam** in cōnspectū adversāriōrum meōrum,

et gaudeat super mē inimīcus meus?

4 Domine, pater et Deus vītae meae,

nē dērelinquās mē in cōgitātū illōrum.

5 Extollentiam oculōrum meōrum nē **dederīs** mihi

et omne dēsīderium āverte ā mē.

6 Aufer ā mē ventris concupiscentiās,

et **concubitus** concupiscentiae nē apprehendant mē,

et animae irreverentī et īnfrūnītae nē trādās mē.

7 Dē **doctrīnā** **ōris**.

Doctrīnam **ōris** **audītē**, fīliī;

et, quī cūstōdierit illam, nōn capiētur labiīs

nec scandalizābitur in operibus nēquissimīs.

8 In labiīs **suīs** apprehendētur peccātor,

et maledicus et superbus scandalizābitur in illīs.

9 Iūrātiōnī nōn assuēscās **os** tuum:

multī enim **cāsūs** in **illā**.

10 Nōminātiō vērō Deī nōn sit **assidua** in ōre tuō,

et nōminibus sānctōrum nōn admisceāris,

quoniam nōn **eris** **immūnīs** ab eīs.

11 Sīcut enim servus exquīsītus **assiduē**

līvōre **carēre** nōn poterit,

sīc **omnīs** iūrāns et nōmināns in **tōtō**

ā peccātō nōn pūrgābitur.

12 Vir multum iūrāns implēbitur inīquitāte,

et nōn discēdet ā domō illīus **plāga**.

13 Et, sī frūstrāverit, dēlictum illīus super ipsum erit;

et, sī dissimulāverit, dēlinquet dupliciter.

14 Et, sī in vacuum iūrāverit, nōn iustificābitur:

replēbitur enim **malīs** **domus** illīus.

15 **Est** et **alia** **loquēla** mortī **comparanda**:

nōn inveniātur in **hērēditāte** Iācōb.

16 Etenim ā timōrātīs omnia haec sunt **remōta**,

et in dēlictīs nōn volūtābuntur.

17 Indisciplīnātae turpitūdinī nōn assuēscat **os** tuum:

**est** enim in **illā** verbum peccātī.

18 Mementō patris et mātris tuae,

in **mediō** enim magnātōrum cōnsistis;

19 nē forte oblīvīscāris tuī in cōnspectū illōrum

et assiduitāte **tuā** īnfatuātus improperium patiāris

et māluissēs nōn nāscī et diem nātīvitātis tuae **maledīcās**.

20 Homō assuētus in verbīs improperiī

in omnibus diēbus **suīs** nōn ērudiētur.

21 Duo **genera** abundant in **peccātīs**,

et tertium addūcit īram et perditiōnem:

22 **anima** **calida** quasi **ignis** ārdēns

nōn exstinguētur, dōnec cōnsūmātur;

23 et homō fornicārius in corpore **carnis** suae

nōn dēsinet, dōnec incendat ignem.

24 Hominī fornicāriō **omnis** **pānis** **dulcis**:

nōn cessābit **nisi** in morte.

25 **Omnis** homō, quī trānsgreditur super **lectum** suum

contemnēns in **animā** **suā** et dīcēns: ”**Quis** mē videt?

26 Tenebrae circumdant mē, et parietēs cooperiunt mē,

et nēmō circumspicit mē; quem vereor?

Dēlictōrum meōrum nōn memorābitur Altissimus”

27 et nōn intellegit quoniam omnia videt oculus illīus,

quoniam expellit ā sē timōrem Deī huiusmodī hominis timor.

Et oculī hominum sunt timor illīus,

28 et nōn cognōvit quoniam oculī Dominī

multō plūs lūcidiōrēs sunt super sōlem

circumspicientēs omnēs viās hominum et profundum abyssī

et hominum **corda** intuentēs in absconditās partēs.

29 Dominō enim Deō, antequam creārentur, omnia sunt **agnita**;

sīc et, postquam **perfecta** sunt, respicit omnia.

30 **Hic** in **platēīs** cīvitātis vindicābitur

et quasi pullus equīnus fugābitur

et, ubi nōn spērāvit, apprehendētur;

31 et erit dēdecus omnibus,

eō quod nōn intellēxerit timōrem Dominī.

32 Sīc et mulier **omnis** relinquēns **virum** suum

et statuēns hērēditātem ex aliēnō mātrimōniō.

33 Prīmō enim in **lēge** Altissimī **incrēdibilis** fuit,

secundō in **virum** suum dēlīquit,

tertiō in adulteriō **fornicāta** **est**

et ex aliō **virō** fīliōs statuit sibi.

34 Haec in ecclēsiam addūcētur

et in fīliōs eius respiciētur;

35 nōn trādent fīliī eius rādīcēs,

et rāmī eius nōn dabunt frūctum:

36 dērelinquet in maledictum memoriam suam,

et dēdecus illīus nōn dēlēbitur.

37 Et agnōscent, quī dērelictī sunt,

quoniam nihil melius **est** quam timor Deī,

et nihil dulcius quam **attendere** **mandātīs** Dominī.

38 **Glōria** **magna** **est** sequī Dominum;

longitūdō enim diērum assūmētur ab eō.

## 24

1 Laus sapientiae.

**Sapientia** laudābit animam suam et in Deō honōrābitur

et in **mediō** **populī** **suī** glōriābitur

2 et in **ecclēsiā** Altissimī aperiet **os** suum

et in cōnspectū **virtūtis** illīus glōriābitur

3 et in **mediō** **populī** **suī** exaltābitur

et in plēnitūdine **sānctā** admīrābitur

4 et in multitūdine **ēlēctōrum** habēbit laudem

et inter benedictōs benedīcētur dīcēns:

5 ”Ego ex ōre Altissimī prōdīvī,

**prīmōgenita** ante omnem creātūram.

6 Ego fēcī in caelīs, ut orīrētur lūmen indēficiēns,

et sīcut **nebulā** **tēxī** omnem terram.

7 Ego in altissimīs habitāvī,

et thronus meus in **columnā** **nūbis**.

8 Gȳrum caelī circuīvī **sōla**

et in profundum abyssī ambulāvī,

9 in flūctibus **maris** et in omnī **terrā** stetī

10 et in omnī **populō** et in omnī gente prīmātum habuī

11 et omnium excellentium et humilium **corda** virtūte calcāvī.

In hīs omnibus requiem quaesīvī:

cuius in **hērēditāte** **morābor**?

12 Tunc praecēpit et dīxit mihi Creātor omnium,

et, quī creāvit mē, quiētem **dedit** tabernāculō meō

13 et dīxit mihi: “In Iācōb inhabitā et in Isrāēl hērēditāre

et in ēlēctīs meīs mitte rādīcēs”.

14 Ab initiō ante saecula **creāta** sum

et usque ad futūrum saeculum nōn dēsinam.

15 Et in tabernāculō sānctō **cōram** ipsō ministrāvī,

et sīc in **Sīōn** **firmāta** sum

et in cīvitāte similiter **dīlēcta** requiēvī,

et in Ierusālem potestās **mea**.

16 Et rādīcāvī in **populō** honōrificātō

et in **parte** Dominī, in **hērēditāte** illīus,

et in plēnitūdine sānctōrum dētentiō **mea**.

17 Quasi cedrus **exaltāta** sum in **Libanō**,

et quasi **cupressus** in montibus **Hermōn**.

18 Quasi **palma** **exaltāta** sum in Engaddī,

et quasi plantātiō **rosae** in Ierichō.

19 Quasi **olīva** **speciōsa** in campīs,

et quasi platanus **exaltāta** sum iuxtā aquam in **platēīs**.

20 Sīcut cinnamōmum et balsamum arōmatīzāns odōrem **dedī**;

quasi **myrrha** **ēlēcta** **dedī** suāvitātem **odōris**.

21 Et quasi storax et galbanus et **ungula** et **gutta**,

et quasi **libanī** vapor in tabernāculō.

22 Ego quasi terebinthus extendī rāmōs meōs,

et rāmī meī rāmī **honōris** et grātiae.

23 Ego quasi **vītīs** germināvī grātiam,

et flōrēs meī **frūctūs** **honōris** et **honestātis**.

24 Ego māter pulchrae dīlēctiōnis et timōris

et agnitiōnis et sānctae speī.

25 In mē **grātia** **omnis** viae et vēritātis,

in mē **omnis** spēs vītae et **virtūtis**.

26 **Trānsīte** ad mē, omnēs, quī concupīscitis mē,

et ā generātiōnibus meīs implēminī.

27 **Doctrīna** enim **mea** super mel **dulcis**, et hērēditās **mea** super mel et favum;

28 **memoriā** **meā** in generātiōnēs saeculōrum.

29 Quī **edunt** mē, adhūc ēsurient;

et, quī bibunt mē, adhūc sitient.

30 Quī audit mē, nōn cōnfundētur;

et, quī operantur in mē, nōn peccābunt:

31 quī ēlūcidant mē, vītam aeternam habēbunt”.

32 Haec omnia **liber** testāmentī Altissimī,

33 lēx, quam mandāvit nōbīs Moȳsēs[\*][moyses],

hērēditās domuī Iācōb.

34 Posuit Dāvīd puerō suō excitāre rēgem ex ipsō fortissimum,

et in thronō **honōris** sedentem in sempiternum.

35 Lēx, quae implet quasi Phisōn sapientiam

et sīcut Tigris in diēbus novōrum,

36 quae adimplet quasi Euphrātēs sēnsum

et quasi **Iordānis** in tempore **messis**,

37 quae redundāvit **disciplīna** sīcut Nīlus

et assistēns quasi Gēōn in **diē** vīndēmiae.

38 Nōn perfēcit prīmus scīre ipsam,

sīc nec ultimus investīgāvit eam.

39 Super mare enim abundāvit cōgitātiō eius,

et cōnsilium illīus super abyssum magnam.

40 Ego **sapientiā** effūdī flūmina,

41 ego quasi trāmes aquae immēnsae dē fluviō

et sīcut **aquaeductus** exīvī in paradīsum.

42 Dīxī: ”Rigābō hortum meum plantātiōnum

et inēbriābō prātī meī frūctum”.

43 Et ecce **factus** **est** mihi trāmes in fluvium,

et fluvius meus appropinquāvit ad mare.

44 Quoniam doctrīnam quasi antelūcānum illūminābō

et ēnārrābō illam usque ad longinquum.

45 Penetrābō omnēs īnferiōrēs partēs terrae

et īnspiciam omnēs dormientēs

et illūminābō omnēs spērantēs in Dominō;

46 adhūc doctrīnam quasi prophētīam effundam

et relinquam illam in generātiōnēs saeculōrum

et nōn dēsinam in prōgeniēs illōrum usque in aevum sānctum.

47 Vidēte quoniam nōn **sōlī** mihi labōrāvī,

sed omnibus exquīrentibus illam.

## 25

1 In **tribus** placitum **est** spīrituī meō,

quae sunt **probata** **cōram** Deō et hominibus:

2 **concordia** frātrum et amor proximōrum

et vir et mulier **bene** sibi cōnsentientēs.

3 Trēs speciēs ōdīvit **anima** **mea**,

et aggravor valdē animae illōrum:

4 pauperem superbum, dīvitem mendācem,

senem **fatuum** et īnsēnsātum.

5 In iuventūte **tuā** nōn congregāstī;

quōmodo in senectūte **tuā** inveniēs?

6 Quam speciōsum cānitiēī iūdicium,

et presbytērīs **cognōscere** cōnsilium!

7 Quam **speciōsa** veterānīs **sapientiā**,

et glōriōsīs **intellēctus** et cōnsilium!

8 **Corōna** **senum** **multa** **perītia**,

et **glōria** illōrum timor Deī.

9 Novem īnsuspicābilia **cordis** magnificāvī,

et decimum **dīcam** in **linguā** hominibus:

10 homō, quī iūcundātur in fīliīs,

vīvēns et vidēns subversiōnem inimīcōrum suōrum;

11 beātus, quī habitat cum muliere **sēnsātā**

et nōn arat in bove et in asinō simul;

et quī **linguā** **suā** nōn **est** **lāpsus**,

et quī nōn servīvit indignō sē;

12 beātus, quī **invenit** amīcum vērum,

et quī ēnārrat iūstitiam aurī audientī;

13 quam magnus, quī **invenit** sapientiam et scientiam,

sed nōn **est** super timentem Dominum.

14 Timor Deī super omnia excēdit;

15 quī tenet illum, cui assimilābitur?

16 Timor Deī initium dīlēctiōnis eius;

**fidēs** autem initium adhaesiōnis **eī**.

17 **Omnis** **plāga** **trīstitia** **cordis** **est**,

et **omnis** **malitia** **nēquitiā** mulieris.

18 Et omnem **plāgam** et nōn **plāgam** **cordis**;

19 et omnem nēquitiam et nōn nēquitiam mulieris;

20 et omnem calamitātem et nōn calamitātem odientium;

21 et omnem vindictam et nōn vindictam inimīcōrum.

22 Nōn **est** venēnum nēquius super venēnum colubrī,

23 et nōn **est** **īra** super īram mulieris;

commorārī leōnī et dracōnī placēbit

quam habitāre cum muliere nēquam.

24 **Nēquitia** mulieris immūtat faciem eius

et obscūrat vultum eius tamquam ursus.

In **mediō** proximōrum eius accumbet vir eius

25 et invītus suspīrābit **amāre**.

26 **Parva** **omnis** **malitia** prae **malitiā** mulieris:

sors peccātōrum cadat super illam.

27 Sīcut **ascēnsus** arēnōsus in pedibus veterānī,

sīc mulier **linguāta** hominī quiētō.

28 Nē **incīdās** in mulieris speciem

et nōn concupīscās mulieris opēs.

29 **Īra** et **irreverentia** et cōnfūsiō **magna**

30 mulier, sī prīmātum habeat super **virum** suum.

31 Cor humile et faciēs **trīstis**

et **plāga** **cordis** mulier nēquam.

32 **Manus** dēbilēs et genua **dissolūta**

mulier, quae nōn beātificat **virum** suum.

33 Ā muliere initium factum **est** peccātī,

et per illam omnēs morimur.

34 Nōn dēs aquae tuae exitum, nec modicum,

nec mulierī nēquam veniam prōdeundī.

35 Sī nōn ambulāverit ad **manum** tuam,

cōnfundet tē in cōnspectū inimīcōrum;

36 ā carnibus tuīs abscinde illam

et dīmitte illam dē domō **tuā**.

## 26

1 Mulieris bonae beātus vir:

numerus enim diērum illīus duplex.

2 Mulier **fortis** oblectat **virum** suum

et annōs vītae illīus in pāce implēbit.

3 Pars **bona** mulier **bona**;

in **parte** timentium Deum dabitur **virō** prō factīs bonīs.

4 Dīvitis autem vel **pauperis** cor bonum;

in omnī tempore **vultūs** illōrum **hilarīs**.

5 Ā **tribus** timuit cor meum,

et dē quārtō faciēs **mea** metuit:

6 dēlātūram cīvitātis et collēctiōnem **populī**,

7 calumniam mendācem, super mortem omnia gravia;

8 dolor **cordis** et **lūctūs** mulier **zēlotypa** in mulierem;

9 et flagellum linguae omnibus commūnicāns.

10 Sīcut boum iugum, quod movētur, **ita** et mulier nēquam;

quī tenet illam, quasi quī apprehendat scorpiōnem.

11 Mulier **ēbriōsa** **īra** **magna** et **contumēlia**,

et turpitūdō illīus nōn tegētur.

12 Fornicātiō mulieris in **extollentiā** oculōrum

et in palpebrīs illīus agnōscētur.

13 In **fīliā** pervicācī **firma** cūstōdiam,

nē, **inventa** occāsiōne, ūtātur sibi.

14 Ab omnī **irreverentiā** oculōrum eius **cave**

et nē mīrēris, sī tē neglēxerit.

15 Sīcut viātor sitiēns ad fontem **os** aperiet

et ab omnī **aquā** **proxima** bibet

et contrā omnem pālum sedēbit

et contrā omnem sagittam aperiet pharetram, dōnec dēficiat.

16 **Grātia** mulieris sēdulae dēlectābit **virum** suum,

et ossa illīus impinguābit

17 **disciplīna** illīus.

Datum Deī **est**

18 mulier **sēnsāta** et **tacitā**;

nōn **est** commūtātiō ērudītae animae.

19 **Grātia** super grātiam mulier **sānctā** et **pudōrātā**;

20 **omnis** autem ponderātiō nōn **est** **digna** **continentis** animae.

21 Sīcut sōl oriēns mundō in altissimīs Deī,

sīc mulieris bonae speciēs in ōrnāmentum **domūs** eius.

22 **Lucerna** splendēns super candēlābrum sānctum,

et speciēs faciēī super statūram stabilem;

23 columnae aureae super basēs argenteās,

et **pedēs** speciōsī super plantās stabilēs mulieris.

24 Fundāmenta **aeterna** suprā petram solidam,

et **mandāta** Deī in **corde** mulieris sānctae.

25 In duōbus contrīstātum **est** cor meum,

et in tertiō **īrācundiā** mihi **advēnit**:

26 vir bellātor dēficiēns per inopiam

et vir sēnsātus **contemptus**

27 et quī trānsgreditur ā **iūstitiā** ad peccātum;

Deus parābit eum ad romphaeam.

28 Duae speciēs difficilēs et perīculōsae mihi appāruērunt:

difficile ēruitur negōtiāns ā **neglegentiā**,

et nōn iustificābitur caupō ā **peccātīs**.

## 27

1 Propter lucrum multī dēlīquērunt;

et, quī quaerit locuplētārī, āvertet oculum suum.

2 Sīcut in **mediō** **compāginis** lapidum **palūs** fīgitur,

sīc et inter **medium** vēnditiōnis et ēmptiōnis cōnstringitur peccātum.(3)

4 Sī nōn in timōre Dominī **tenuerīs** tē,

īnstanter **cito** subvertētur **domus** **tua**.

5 Sīcut in **percussūra** crībrī **remanent** quisquiliae,

sīc peripsēmata hominis in cōgitātū illīus.

6 Vāsa figulī probat fornāx,

et hominēs iūstōs tentātiō trībulātiōnis.

7 Sīcut rūsticātiōnem lignī ostendit **frūctus** illīus,

sīc verbum ex cōgitātū **cordis** hominis.

8 Ante sermōnem nōn laudēs **virum**:

haec enim tentātiō **est** hominum.

9 Sī sequāris iūstitiam, apprehendēs illam

et induēs quasi podērem **honōris**

et inhabitābis cum **eā**, et prōteget tē in sempiternum,

et in **diē** agnitiōnis inveniēs firmāmentum.

10 Volātilia ad sibi similia conveniunt,

et **vēritās** ad eōs, quī operantur illam, revertētur.

11 **Leō** vēnātiōnī īnsidiātur semper,

sīc **peccāta** operantibus inīquitātēs.

12 **Loquēla** timōrātī semper in **sapientiā** **manet**;

stultus autem sīcut **lūna** mūtātur.

13 In **mediō** īnsēnsātōrum **servā** tempus,

in **mediō** autem cōgitantium assiduus **estō**.

14 **Loquēla** stultōrum **odiōsa**,

et **rīsūs** illōrum in dēliciīs peccātī.

15 Loquācitās multum **iūrantis** horripilātiōnem **capitī** statuet,

et **rixā** illōrum obtūrātiō aurium.

16 Effūsiō sanguinis **rixā** superbōrum,

et maledictiō illōrum **audītus** **gravis**.

17 Quī dēnūdat **arcāna**, **amīcī** fidem perdit

et nōn inveniet amīcum ad animum suum:

18 dīlige amīcum et **coniungere** **fide** cum illō;

19 quod, sī **dēnūdāverīs** **abscōnsa** illīus,

nōn **persequeris** post eum.

20 Sīcut enim homō, quī extulit mortuum suum,

sīc et quī perdit amīcitiam proximī **suī**;

21 et sīcut quī dīmittit avem dē manū **suā**,

sīc dērelīquistī proximum tuum et nōn eum capiēs.

22 Nōn illum sequāris, quoniam **longē** abest;

**effugit** enim quasi **caprea** dē laqueō,

quoniam **vulnerāta** **est** **anima** eius;

23 **ultrā** eum nōn **poteris** colligāre.

Et maledictī **est** concordātiō,

24 dēnūdāre autem **amīcī** mystēria

amputātiō speī **est**.

25 Annuēns oculō fabricat **inīqua**;

quī nōvit eum, recēdet ab illō.

26 In cōnspectū oculōrum tuōrum condulcābit **os** suum

et super sermōnēs tuōs admīrābitur;

**novissimē** autem pervertet **os** suum

et in verbīs tuīs dabit scandalum.

27 **Multa** ōdīvī et nōn coaequāvī **eī**,

et Dominus odiet illum.

28 Quī in altum mittit lapidem, super caput eius cadet,

et **plāga** **dolōsa** dolōsī dīvidet **vulnera**.

29 Quī foveam **fōdit**, **incīdet** in eam,

et, quī statuit lapidem proximō, offendet in eō,

et, quī laqueum aliī pōnit, capiētur in illō.

30 Facientī nēquissimum cōnsilium, super ipsum dēvolvētur,

et nōn agnōscet, unde adveniat illī.

31 Illūsiō et improperium superbō,

et **vindicta** sīcut **leō** īnsidiābitur illī.

32 Laqueō capientur, quī oblectantur cāsū iūstōrum,

dolor autem cōnsūmet illōs, antequam moriantur.

33 **Īra** et **furor** **utraque** exsecrābilia sunt,

et vir peccātor continēns erit illōrum.

## 28

1 Quī vindicārī vult, ā Dominō inveniet vindictam,

et **peccāta** illīus servāns servābit.

2 Dīmitte proximō tuō nocentī tē,

et tunc dēprecantī tibi **peccāta** **tua** solventur.

3 Homō hominī reservat īram

et ā Deō quaerit medēlam?

4 In hominem similem sibi nōn habet misericordiam

et dē **peccātīs** **suīs** dēprecātur?

5 Ipse, cum **carō** sit, reservat īram

et propitiātiōnem petit ā Deō?

**Quis** exōrābit prō dēlictīs illīus?

6 Mementō novissimōrum et dēsine inimīcārī,

7 tābitūdinis et **mortis** et permanē in **mandātīs** eius.

8 Memorāre mandātōrum et nōn īrāscāris proximō.

9 Memorāre testāmentum Altissimī

et nē respiciās ignōrantiam proximī.

10 Abstinē tē ā līte et minuēs **peccāta**:

11 homō enim īrācundus incendit **lītem**,

et vir peccātor turbābit amīcōs

et in **mediō** pācem habentium immittet inimīcitiam.

12 Secundum enim ligna silvae sīc **ignis** exārdēscit,

et secundum virtūtem hominis sīc **īrācundia** illīus erit,

et secundum substantiam suam exaltābit īram suam.

13 Certāmen festīnātum incendit ignem,

et līs festīnāns effundit sanguinem,

et **linguā** testificāns addūcit mortem.

14 Sī **sufflāverīs** in scintillam, quasi **ignis** exārdēbit;

et, sī **exspuēris** super illam, exstinguētur:

**utrāque** ex ōre tuō proficīscuntur.

15 Susurrō et **bilinguis** maledictus:

multōs enim perdidit pācem habentēs.

16 **Lingua** **tertia** multōs commōvit

et dispersit illōs dē gente in gentem;

17 cīvitātēs mūrātās dīvitum dēstrūxit

et domōs magnātōrum ēvertit;

18 virtūtēs **populōrum** **concīdit**

et gentēs fortēs dissolvit.

19 **Lingua** **tertia** mulierēs virātās ēiēcit

et prīvāvit illās labōribus **suīs**.

20 Quī respicit illam, nōn habēbit requiem

nec habēbit amīcum, in quō requiēscat.

21 Flagellī **plāga** līvōrem facit,

**plāgā** autem linguae comminuet ossa;

22 multī **cecidērunt** in ōre gladiī,

sed nōn sīc quasi quī interiērunt per linguam suam.

23 Beātus, quī tēctus **est** ab **ea**,

quī in īrācundiam illīus nōn trānsīvit,

et quī nōn attrāxit iugum illīus

et in vinculīs eius nōn **est** ligātus.

24 Iugum enim illīus iugum ferreum **est**,

et vinculum illīus vinculum aereum **est**;

25 mors illīus mors **nēquissima**,

et **ūtilis** potius īnfernus quam **illa**.

26 Nōn obtinēbit imperium iūstōrum,

et in **flammā** eius nōn combūrentur;

27 quī relinquunt Deum, **incīdent** in illam,

et exārdēbit in illīs et nōn exstinguētur

et immittētur in illōs quasi **leō**

et quasi pardus laedet illōs.

28 Saepī aurēs tuās spīnīs, linguam nēquam nōlī audīre

et **ōrī** tuō facitō ōstia et **serās**.

29 Aurum tuum et argentum tuum obsignā

et verbīs tuīs facitō statēram et frēnōs **ōrī** tuō rēctōs.

30 Et attende, nē forte **labāris** in **linguā**,

nē cadās in cōnspectū inimīcōrum īnsidiantium tibi,

et sit **cāsus** tuus **īnsānābilis** in mortem.

## 29

1 Quī facit misericordiam, fenērātur proximō suō;

et, quī cōnfortat manū, **mandāta** servat.

2 Fenerare proximō tuō in tempore necessitātis illīus

et iterum redde proximō in tempore suō.

3 Cōnfirmā verbum et fidēliter age cum illō,

et omnī tempore inveniēs, quod tibi necessārium **est**.

4 Multī quasi inventiōnem aestimāvērunt fēnus

et praestitērunt molestiam hīs, quī sē adiūvērunt.

5 Dōnec accipiat, ōsculātur **manūs** **dantīs**

et dē possessiōnibus proximī humiliat **vōcem** suam;

6 et in tempore redditiōnis postulābit tempus,

et reddet verba taediī et murmurātiōnum et tempus causābitur.

7 Sī autem potuerit **reddere**, adversābitur;

solidī vix reddet dīmidium

et computābit illud quasi inventiōnem.

8 Sīn autem, fraudābit illum **pecūniā** **suā**

et possidēbit illum inimīcum grātīs.

9 Et **convīcia** et **maledicta** reddet illī

et prō **honōre** et beneficiō reddet illī contumēliam.

10 Multī nōn **causā** nēquitiae nōn fenerātī sunt,

sed fraudārī grātīs timuērunt.

11 Vērumtamen super humilem **longanimis** **estō**

et prō **eleēmosynā** nōn trahās illum.

12 Propter mandātum assūme pauperem

et propter inopiam eius nē dīmittās eum vacuum.

13 Perde pecūniam propter frātrem et amīcum tuum

et nōn abscondās illam sub lapide in perditiōnem.

14 Pōne thēsaurum tuum in praeceptīs Altissimī,

et prōderit tibi **magis** quam aurum.

15 Conclūde eleēmosynam in **corde** **pauperis**,

et haec prō tē exōrābit ab omnī **mālō**. (16 17)

18 Super scūtum rōboris et super lanceam ponderis

adversus inimīcum tuum pugnābit prō tē.

19 Vir bonus fidem facit prō proximō suō;

et, quī perdiderit cōnfūsiōnem, fugiet reprōmissōrem.

20 **Grātiam** fideiussōris nē oblīvīscāris:

**dēdit** enim prō tē animam suam. (21)

22 **Bona** reprōmissōris dissipābit peccātor,

et ingrātus sēnsū dērelinquet līberantem sē. (23)

24 Reprōmissiō multōs perdidit **rēctē** agentēs

et commōvit illōs quasi **flūctus** **maris**;

25 virōs potentēs trānsmigrāre fēcit,

et vagātī sunt in gentibus aliēnīs.

26 Peccātor trānsgrediēns **mandāta** Dominī

**incīdet** in reprōmissiōnem,

et, quī cōnātur lucrum sectārī, **incīdet** in iūdicium.

27 Spondē prō proximō secundum virtūtem tuam,

sed attende tibi, nē **incīdās**.

28 Initium vītae hominis **aquā** et **pānis** et vestīmentum

et **domus** prōtegēns turpitūdinem.

29 Melior **est** **vīctūs** **pauperīs** sub tegmine asserum

quam epulae splendidae in peregrē **sine** domiciliō.

30 Super parvō et magnō placeat tibi,

et improperium peregrīnātiōnis nōn audiēs.

31 **Vīta** nēquam hospitandī dē domō in domum,

et ubi hospitābitur, nōn fīdūciāliter aget, nec aperiet **os**.

32 Hospitāberis et **pāsceris** et pōtāberis **sine** **grātiā**,

et ad haec **amāra** audiet:

33 ”Trānsī, hospes, et ōrnā mēnsam

et, sī quae in manū habēs, cibā mē!”.

34 ”Exī ā faciē honōrātiōris!

Necessitūdine **domūs** meae hospitiō mihi **factus** **est** frāter”.

35 Gravia haec hominī habentī sēnsum:

obiūrgātiō peregrīnātiōnis et improperium fēnerātōris.

## 30

1 Dē fīliīs.

Quī dīligit fīlium suum, assī duat illī **flagella**,

ut laetētur in novissimō suō.

2 Quī docet fīlium suum, frūctum habēbit in illō

et in **mediō** domesticōrum in illō glōriābitur.

3 Quī docet fīlium suum, in zēlum mittet inimīcum

et in **mediō** amīcōrum glōriābitur in illō.

4 Mortuus **est** pater eius et quasi nōn **est** mortuus:

similem enim relīquit sibi post sē.

5 In **vītā** **suā** vīdit et laetātus **est** in illō,

in obitū suō nōn **est** contrīstātus.

Nec cōnfūsus **est** **cōram** inimīcīs:

6 relīquit enim dēfēnsōrem **domūs** contrā inimīcōs

et **amīcīs** reddentem grātiam.

7 Quī blandītur fīliō, colligābit **vulnera** eius,

et super omnem **vōcem** turbābuntur vīscera **sua**.

8 Equus indomitus ēvādit dūrus,

et fīlius remissus ēvādet praeceps.

9 **Lactā** fīlium, et paventem tē faciet;

lūde cum eō, et contrīstābit tē.

10 Nōn corrīdeās illī, nē doleās,

et in novissimō obstupēscent dentēs tuī.

11 Nōn dēs illī potestātem in iuventūte

et nē dēspiciās **errāta** illīus.

12 **Curvā** cervīcem eius in iuventūte

et tunde latera eius, dum īnfāns **est**,

nē forte indūret et nōn crēdat tibi,

et erit tibi ab illō dolor animae.

13 Docē fīlium tuum et operāre in illō,

nē in turpitūdinem illīus offendās.

14 Melior **est** pauper sānus et **fortis** vīribus

quam dīves **imbēcillis** et flagellātus in carne **suā**.

15 **Salūs** **carnis** melior **est** omnī aurō et argentō,

et **spīritus** validus quam **cēnsus** immēnsus.

16 Nōn **est** **cēnsus** super cēnsum **salūtis** corporis,

et nōn **est** oblectātiō super **cordis** gaudium.

17 Melior **est** mors quam **vīta** **amāra**,

et requiēs **aeterna** quam languor persevērāns.

18 **Bona** **effūsa** in ōre clausō

quasi appositiōnēs epulārum circumpositae sepulcrō.

19 Quid prōderit lībātiō īdōlō?

Nec enim mandūcābit nec odōrābitur:

20 sīc quī effugātur ā Dominō

portāns mercēdēs inīquitātis,

21 vidēns oculīs et ingemīscēns

sīcut spadō complectēns virginem et suspīrāns.

22 Trīstitiam nōn dēs animae tuae

et nōn afflīgās tēmetipsum in cōnsiliō tuō.

23 Iūcunditās **cordis** haec **est** **vīta** hominis

et thēsaurus **sine** dēfectiōne sānctitātis,

et exsultātiō **virī** **est** longaevitās.

24 Indulgē animae tuae et cōnsōlāre cor tuum

et trīstitiam **longē** repelle ā tē.

25 Multōs enim **occīdit** **trīstitia**,

et nōn **est** ūtilitās in **illā**;

26 zēlus et **īrācundia** minuunt diēs,

et ante tempus senectam addūcet **cōgitātus**.

27 Splendidum cor et bonum in epulīs **est**;

epulae enim illīus dīligenter fīunt.

## 31

1 **Vigilia** dīvitis tābefacit carnēs,

et **cōgitātus** illīus aufert somnum;

2 **cōgitātus** **victus** āvertit somnum,

et īnfirmitās **gravis** ā somnō excitat.

3 Labōrāvit dīves in congregātiōne substantiae

et, sī requiēscit, replēbitur dēliciīs **suīs**;

4 labōrāvit pauper in **pēnūriā** **victus**

et, sī requiēscit, inops fit.

5 Quī aurum dīligit, nōn iustificābitur,

et, quī īnsequitur lucrum, in eō oberrābit.

6 Multī datī sunt in ruīnam aurī **grātia**,

et **facta** **est** in faciē ipsōrum perditiō illōrum.

7 Lignum offēnsiōnis **est** aurum sacrificantium;

vae illīs, quī sectantur illud:

et **omnis** imprūdēns capiētur in illō.

8 Beātus dīves, quī **inventus** **est** **sine** **maculā**

et quī post aurum nōn abiit

nec spērāvit in **pecūniā** et thēsaurīs.

9 **Quis** **est** **hic**, et laudābimus eum?

Fēcit enim mīrābilia in **populō** suō.

10 **Quis** probātus **est** in illō et **perfectus** **est**?

Erit illī **glōria** **aeterna**.

**Quis** potuit trānsgredī et nōn **est** **trānsgressus**,

facere **mala** et nōn fēcit?

11 Ideō **stabilīta** sunt **bona** illīus in Dominō,

et eleēmosynās illīus ēnārrābit **omnis** **ecclēsia** sānctōrum.

12 Dē **continentiā**.

Suprā mēnsam magnam sēdistī?

Nōn aperiās super illam faucem tuam prior.

13 Nōn **dicās**: “**Multa** sunt, quae super illam sunt!”.

14 Mementō quoniam **malum** **est** oculus nēquam;

oculum nēquam ōdit Deus.

15 Nēquius oculō quid creātum **est**?

Ideō ab omnī faciē lacrimātur.

16 Quōcumque aspexerit, nē extendās **manum** tuam prior

et **invidia** contāminātus ērubēscās;

17 nec comprimāris cum eō in catīnō.

18 Intellege, quae sunt proximī tuī, ex teipsō

et dē omnī verbō cōgitā;

19 **ūtere** quasi homō frūgī hīs, quae tibi appōnuntur,

nē, cum mandūcās multum, **odiō** habeāris.

20 **Cessa** prior disciplīnae **causā**

et nōlī nimius **esse**, nē forte offendās.

21 Et, sī in **mediō** multōrum sēdistī,

prior illīs nē extendās **manum** tuam nec prior poscās **bibere**.

22 Quam sufficiēns **est** hominī ērudītō vīnum exiguum!

Et in dormiendō nōn labōrābis ab illō et nōn sentiēs dolōrem.

23 **Vigilia**, **cholera** et **tortūra** ventris **virō** īnfrūnītō;

24 somnus sānitātis in homine parcō:

dormiet usque **manē**, et **anima** illīus cum ipsō dēlectābitur.

25 Et, sī **coāctus** **fuerīs** in **edendō** multum,

surge ē **mediō**, ēvome, et refrīgerābit tē,

et nōn addūcēs corporī tuō īnfirmitātem.

26 Audī mē, fīlī, et nē spernās mē

et in novissimō inveniēs verba **mea**.

27 In omnibus operibus tuīs **estō** modestus,

et **omnis** īnfirmitās nōn occurret tibi.

28 Splendidum in pānibus benedīcent **labia** multōrum,

et testimōnium bonitātis illīus fidēle;

29 nēquissimō in pāne murmurābit cīvitās,

et testimōnium nēquitiae illīus vērum **est**.

30 In vīnō nōlī prōvocāre;

multōs enim extermināvit vīnum.

31 Fornāx probat aciem ferrī in intīnctiōne:

sīc vīnum in līte **corda** superbōrum.

32 Quasi **vītā** hominibus vīnum,

sī bibās illud **moderātē**.

33 Quae **est** **vītā** **eī**, quī minuitur vīnō?

34 Quid dēfraudat vītam? Mors.

35 Vīnum in iūcunditātem creātum **est**

et nōn in ēbrietātem, ab initiō.

36 Exsultātiō animae et gaudium et voluptās **cordis**

vīnum **moderātē** pōtātum in tempore;

37 sānitās **est** animae et corporī sōbrius **pōtus**.

38 Vīnum multum pōtātum irrītātiōnem

et īram et ruīnās multās facit.

39 Amāritūdō animae vīnum multum pōtātum

in irrītātiōne et **ruīnā**.

40 Ēbrietās multiplicat animōsitātem **imprūdentis** in offēnsiōnem,

minōrāns virtūtem et faciēns **vulnera**.

41 In convīviō vīnī nōn arguās proximum

et nōn dēspiciās eum in iūcunditāte illīus;

42 verba improperiī nōn **dicās** illī

et nōn premās illum in repetendō.

## 32

1 Rēctōrem tē posuērunt? Nōlī extollī:

**estō** in illīs quasi ūnus ex ipsīs.

2 Cūram illōrum habē et sīc cōnsīde

et omnī **cūrā** **tua** **explicita** recumbe,

3 ut laetēris propter illōs

et decentiae **grātia** accipiās corōnam

et dignātiōnem cōnsequāris corrogātiōnis.

4 **Loquēre**, maior nātū: decet enim tē

5 prīmum verbum in dīligentī **scientiā**;

et nōn impediās mūsicam.

6 **Ubi** convīvium, nōn effundās sermōnem

et **importūnē** nōlī extollī in **sapientiā** **tuā**.

7 **Gemmula** carbunculī in ōrnāmentō aurī,

et **concentus** mūsicōrum in convīviō vīnī;

8 sīcut in fabricātiōne **aureā** signum **est** smaragdī,

sīc numerus mūsicōrum in iūcundō et moderātō vīnō.

9 Audī tacēns, et prō **reverentiā** accēdet tibi **bona** **grātia**.

10 Adulēscēns, **loquere** in **tuā** **causā** vix;

11 bis, sī interrogātus **fuerīs**.

12 Recapitulā sermōnem, in paucīs **multa**;

**ēsto** quasi scius et simul tacēns.

13 In **mediō** magnātōrum nōn praesūmās

et, ubi sunt senēs, nōn multum loquāris.

14 Ante tonitruum praeībit coruscātiō,

et ante verēcundum praeībit **grātia**.

15 Et **hōrā** surgendī nōn tē trīcēs;

praecurre autem prior in domum tuam

et **illīc** āvocāre et **illīc** lūde

16 et age conceptiōnēs tuās

et nōlī peccāre in verbō superbō.

17 Et super hīs omnibus benedīcitō Dominum, quī fēcit tē

et inēbriantem tē ab omnibus bonīs **suīs**.

18 Quī timet Dominum, excipiet doctrīnam;

et, quī vigilāverint ad illum, invenient benedictiōnem.

19 Quī quaerit lēgem, replēbitur ab **eā**; et, quī **īnsidiōsē** agit, scandalizābitur in **eā**.

20 Quī timent Dominum, invenient iūdicium iūstum

et iūstitiās quasi lūmen accendent.

21 Peccātor homō vītābit correptiōnem

et secundum voluntātem suam inveniet comparātiōnem.

22 Vir cōnsiliī nōn dēspiciet intellegentiam;

aliēnus et superbus nōn pertimēscet timōrem. (23)

24 Fīlī, **sine** cōnsiliō nihil faciās

et post factum nōn paenitēbis.

25 In **viā** ruīnae nōn eās

et nōn offendēs bis in lapidēs;

nē crēdās tē viae inexplōrātae,

nē pōnās animae tuae scandalum.

26 Et ā fīliīs tuīs **cave**

et ā domesticīs tuīs attende.

27 In omnī opere tuō cōnfīde animae tuae:

haec **est** enim cōnservātiō mandātōrum.

28 Quī crēdit **legī**, attendit **mandātīs**;

et, quī cōnfīdit in Dominō, nōn minōrābitur.

## 33

1 Timentī Dominum nōn occurrent **mala**,

sed in tentātiōne Deus illum iterum cōnservābit et līberābit ā **malīs**.

2 Sapiēns nōn ōdit **mandāta** et iūstitiās

et nōn illīdētur quasi in **procellā** **nāvis**.

3 Homō sēnsātus crēdit verbō Deī,

et lēx illī **fidēlis** sīcut quī interrogātiōnem manifestat.

4 **Para** verba et sīc dēprecātus **exaudierīs**

et cōnservābis disciplīnam et tunc respondēbis.

5 Praecordia **fatuī** quasi **rota** carrī,

et quasi **axis** **versātilis** **cōgitātus** illīus.

6 Equus admissārius, sīc et amīcus subsannātor:

sub omnī suprasedente hinnit.

7 Quārē diēs diem superat,

sī **omnis** lūx annī ā **sōle**?

8 Ā Dominī **scientiā** sēparātī sunt,

9 et immūtāvit tempora et diēs fēstōs ipsōrum.

10 Ex ipsīs exaltāvit et magnificāvit Deus

et ex ipsīs posuit in numerum diērum.

Et omnēs hominēs dē **solō**,

et ex **terrā** creātus **est** Adam.

11 In multitūdine disciplīnae Dominus sēparāvit eōs

et immūtāvit viās eōrum:

12 ex ipsīs benedīxit et exaltāvit

et ex ipsīs sānctificāvit et ad sē applīcāvit;

ex ipsīs maledīxit et humiliāvit

et convertit illōs ā statiōne ipsōrum.

13 Quasi **lutum** figulī in manū ipsīus

plasmāre illud et **dispōnere**

14 secundum benēplacitum eius,

sīc homō in manū illīus, quī sē fēcit

et reddet illī secundum iūdicium suum.

15 Contrā **malum** bonum **est**,

et contrā mortem **vītā**;

sīc et contrā **virum** iūstum peccātor.

Et sīc **intuēre** in omnia **opera** Altissimī,

duo et duo, et ūnum contrā ūnum.

16 Et ego novissimus ēvigilāvī

et, quasi quī colligit **acinos** post vīndēmiātōrēs,

17 in benedictiōne Deī et ipse praecessī

et, quasi quī vīndēmiat, replēvī torcular.

18 Respicite quoniam nōn mihi **sōlī** labōrāvī

sed omnibus exquīrentibus disciplīnam.

19 **Audīte** mē, magnātēs **populī**;

et rēctōrēs ecclēsiae, auribus percipite.

20 Fīliō et mulierī, frātrī et amīcō

nōn dēs potestātem super tē in **vītā** **tuā**;

et nōn **dederīs** aliī possessiōnem tuam,

nē forte paeniteat tē et dēprecēris prō illīs.

21 Dum adhūc **superes** et aspīrās,

nōn commūtēs tēipsum cum omnī carne.

22 **Mēlius** **est** enim, ut fīliī tuī tē rogent,

quam tē respicere in **manūs** fīliōrum tuōrum.

23 In omnibus operibus tuīs praecellēns **ēsto**,

24 nē **dederīs** maculam in **glōriā** **tuā**.

In **diē** cōnsummātiōnis diērum vītae tuae

et in tempore **exitūs** tuī distribue hērēditātem tuam.

25 **Cibāria** et **virga** et onus asinō,

**pānis** et **disciplīna** et opus servō.

26 Operāre per servum et inveniēs requiem;

**laxa** **manus** illī, et quaeret lībertātem.

27 Iugum et lōrum curvant collum,

et servum inclīnant operātiōnēs assiduae.

28 Servō malevolō **tortūra** et compedēs,

mitte illum in operātiōnem, nē vacet:

29 multam enim malitiam docuit ōtiōsitās.

30 In **opera** cōnstitue eum, sīc enim condecet illum;

quod sī nōn obaudierit, **curvā** illum compedibus,

sed nōn **immoderātē** in omnem carnem;

vērum **sine** iūdiciō nihil faciās grave.

31 Sī **est** tibi servus ūnicus, sit tibi quasi **anima** **tua**,

quoniam sīcut tē indigēbis illō.

Sī **est** tibi servus ūnicus, quasi frātrem sīc eum **tractā**,

nē in sanguinem animae tuae īrāscāris.

32 Sī **laeserīs** eum **iniūstē**, in fugam convertētur;

33 et, sī surgēns discesserit,

in **quā** **viā** quaerās illum, nescīs.

## 34

1 **Vāna** spēs et mendāx **virō** īnsēnsātō,

et **somnia** extollunt imprūdentēs.

2 Quasi quī apprehendit umbram et persequitur ventum,

sīc et quī attendit ad **vīsa** **noctis**.

3 **Hoc** secundum **hōc** **visiō** somniōrum,

ante faciem hominis similitūdō faciēī.

4 Ab immundō quid mundābitur?

Et ā mendace quid vērum **dīcētur**?

5 Dīvīnātiōnēs et auguria et **somnia** vānitās **est**,

6 et, sīcut **parturientīs**, cor phantasiās patitur.

**Nisi** ab Altissimō fuerit **ēmissa** vīsitātiō,

nē **dederīs** in illīs cor tuum.

7 Multōs enim errāre fēcērunt **somnia**,

et **excidērunt** spērantēs in illīs.

8 **Sine** mendāciō cōnsummābitur verbum **lēgis**,

et **sapientia** in ōre fidēlī cōnsummātiō.

9 Vir, quī peregrīnātus **est**, **multa** didicit,

et, quī **multa** expertus **est**, ēnārrābit scienter.

10 Quī nōn **est** expertus, **pauca** recognōscit,

quī autem peregrīnātus **est**, multiplicat āstūtiam. (11)

12 **Multa** vīdī errandō

et **plūrima** verba intellēxī;

13 aliquotiēs usque ad mortem perīclitātus sum

et hōrum **causā** līberātus sum.

14 **Spīritus** timentium Dominum vīvet,

et in respectū illīus benedīcētur.

15 Spēs enim illōrum in salvantem illōs,

et oculī Deī in dīligentēs sē.

16 Quī timet Dominum, nihil trepidābit

et nōn pavēbit, quoniam ipse **est** spēs eius.

17 **Timentis** Dominum **beāta** **est** **anima** eius.

18 Ad quem respicit? Et **quis** **est** fortitūdō eius?

19 Oculī Dominī super timentēs eum:

prōtēctor potentiae, firmāmentum **virtūtis**,

tegimen ārdōris et umbrāculum merīdiānī,

20 **cūstōdia** offēnsiōnis et adiūtōrium **cāsūs**,

exaltāns animam et illūmināns oculōs,

dāns sānitātem vītae et benedictiōnem.

21 Dominus **sōlus** sustinentibus sē

in **viā** vēritātis et iūstitiae.

22 **Immolantīs** ex inīquō, oblātiō **maculāta**,

et nōn sunt benēplacitae hostiae iniūstōrum.

23 **Dōna** inīquōrum nōn probat Altissimus

nec respicit in oblātiōnēs inīquōrum

nec in multitūdine sacrificiōrum eōrum propitiābitur **peccātīs**.

24 Quī offert sacrificium ex **substantiā** pauperum,

quasi quī victimat fīlium in cōnspectū patris **suī**.

25 **Pānīs** egentium **vītā** pauperum **est**;

quī dēfraudat illum, homō sanguinis **est**.

26 Quī aufert in sūdōre pānem,

quasi quī **occīdit** proximum suum;

27 et effundit sanguinem,

quī fraudem facit mercennāriō.

28 Ūnus aedificāns et ūnus dēstruēns;

quid prōdest illīs **nisi** **labor**?

29 Ūnus ōrāns et ūnus maledīcēns;

cuius **vōcem** exaudiet Deus?

30 Quī baptīzātur ā mortuō et iterum tangit eum:

quid prōficit lavātiō illīus?

31 Sīc homō, quī ieiūnat prō **peccātīs** **suīs**,

et iterum vādēns et **eādem** faciēns.

Ōrātiōnem illīus **quis** exaudiet?

Aut quid prōficit humiliandō sē?

## 35

1 Quī cōnservat lēgem, multiplicat oblātiōnēs:

2 sacrificium salūtāre **est** **attendere** **mandātīs**. (3)

4 Quī retribuit grātiam, offert similaginem,

et, quī facit eleēmosynam, offert sacrificium **laudis**.

5 Benēplacitum **est** Dominō **recēdere** ab inīquitāte,

et dēprecātiō prō **peccātīs** **recēdere** ab **iniūstitiā**.

6 Nōn appārēbis ante cōnspectum Dominī vacuus:

7 haec enim omnia propter mandātum Deī fīunt.

8 Oblātiō iūstī impinguat altāre,

et odor suāvitātis illīus **est** in cōnspectū Altissimī;

9 sacrificium iūstī acceptum **est**,

et memoriam eius nōn oblīvīscētur Dominus.

10 Bonō oculō glōriam redde Deō

et nōn minuās prīmitiās manuum tuārum;

11 in omnī datō hilarem fac vultum tuum

et in exsultātiōne **sānctificā** decimās tuās;

12 dā Altissimō secundum datum eius

et in bonō oculō ad inventiōnem facitō manuum tuārum,

13 quoniam Dominus retribuēns **est**

et septiēs tantum reddet tibi.

14 Nōlī offerre **mūnera** **prāva**,

nōn enim suscipiet **illa**;

15 et nōlī **cōnfīdere** in sacrificiō iniūstō,

quoniam Dominus iūdex **est**,

et nōn **est** apud illum **glōria** **persōnae**.

16 Nōn accipiet **persōnam** in pauperem

et dēprecātiōnem laesī exaudiet.

17 Nōn dēspiciet precēs pūpillī

nec viduam, sī effundat loquēlam **gemitus**.

18 **Nōnne** lacrimae viduae ad māxillam dēscendunt,

et exclāmātiō eius super dēdūcentem eās?

19 Ā **māxillā** enim ascendunt usque ad caelum,

et Dominus exaudītor nōn dēlectābitur in illīs.

20 Quī adōrat Deum, in benēplacitō suscipiētur,

et dēprecātiō illīus usque ad nūbēs propinquābit.

21 Ōrātiō **humilis** nūbēs penetrābit

et, dōnec propinquet, nōn cōnsōlābitur;

et nōn discēdet, dōnec Altissimus aspiciat,

et iūdex iūstus faciat iūdicium.

22 Et Dominus nōn tardābit,

et Fortissimus nōn habēbit in illīs patientiam,

dōnec contrībulet dorsum crūdēlium

23 et gentibus reddet vindictam,

dōnec tollat multitūdinem superbōrum

et scēptra inīquōrum contrībulet,

24 dōnec reddat hominibus secundum **āctūs** suōs

et **opera** Adae secundum praesūmptiōnem illīus,

25 dōnec iūdicet iūdicium **plēbis** suae

et oblectābit istōs **misericordiā** **suā**.

26 **Speciōsa** **misericordia** in tempore trībulātiōnis,

quasi nūbēs pluviae in tempore siccitātis.

## 36

1 Miserēre nostrī, Deus omnium, et respice nōs

et ostende nōbīs lūcem miserātiōnum tuārum;

2 et immitte timōrem tuum super gentēs,

quae nōn exquīsiērunt tē,

ut cognōscant quia nōn **est** Deus **nisi** tū,

et ēnārrent magnālia **tua**.

3 **Allevā** **manum** tuam super gentēs aliēnās,

ut videant potentiam tuam.

4 Sīcut enim in cōnspectū eōrum sānctificātus **es** in nōbīs,

sīc in cōnspectū nostrō magnificāberis in eīs,

5 ut cognōscant, sīcut et nōs cognōvimus,

quoniam nōn **est** Deus praeter tē, Domine.

6 Innovā **signa** et iterā mīrābilia,

7 **glōrificā** **manum** et **firmā** brāchium dextrum,

8 excitā furōrem et effunde īram,

9 tolle adversārium et afflīge inimīcum.

10 **Festīna** tempus et mementō praefīnītiōnis,

et ēnārrentur mīrābilia **tua**.

11 In **īrā** flammae dēvorētur, quī salvātur;

et, quī pessimant plēbem tuam, inveniant perditiōnem.

12 Contere caput prīncipum inimīcōrum

dīcentium: ”Nōn **est** **alius** praeter nōs!”.

13 **Congrega** omnēs **tribūs** Iācōb

et hērēditābis eōs sīcut ab initiō.

14 Miserēre plēbī tuae, super quam invocātum **est** **nōmen** tuum,

et Isrāēl, quem coaequāstī prīmōgenitō tuō.

15 Miserēre cīvitātī sānctificātiōnis tuae,

Ierusālem, locō requiēī tuae.

16 **Reple** **Sīōn** maiestāte **tuā**

et **glōria** **tua** templum tuum.

17 Dā testimōnium hīs, quī ab initiō creātūrae tuae sunt,

et suscitā praedicātiōnēs, quās locūtī sunt in nōmine tuō.

18 Dā mercēdem sustinentibus tē,

ut prophētae tuī fidēlēs inveniantur.

Et exaudī ōrātiōnēs servōrum tuōrum,

19 secundum benēplacitum super **populō** tuō,

et dīrige nōs in viam iūstitiae,

et sciant omnēs, quī habitant terram,

quia tū **es** Deus saeculōrum.

20 Omnem ēscam mandūcābit venter,

et **est** cibus cibō melior;

21 faucēs percipiunt cibum ferae,

et cor sēnsātum verba mendācia.

22 Cor prāvum dabit trīstitiam,

et homō perītus retribuet illī.

23 Omnem masculum excipiet mulier,

**est** autem **fīlia** melior **fīlia**.

24 Speciēs mulieris exhilarat faciem **virī** **suī**,

et super omnem concupiscentiam hominis superdūcit dēsīderium.

25 Īnsuper, sī **est** super **linguā** eius cūrātiō

et mītigātiō et **misericordia**,

nōn **est** vir illīus secundum fīliōs hominum.

26 Quī **possidet** mulierem bonam, inchoat possessiōnem,

adiūtōrium secundum illum **est** et **columna** requiēī.

27 **Ubi** nōn **est** saepēs, dīripiētur **vīnea**,

et ubi nōn **est** mulier, ingemīscet errāns.

28 **Quis** crēdit **eī**, quī nōn habet nīdum

et dēflectēns ubicumque obscūrāverit,

quasi succīnctus **latrō** exsiliēns dē cīvitāte in cīvitātem?

## 37

1 **Omnis** amīcus **dīcet**: ”Et ego amīcitiam cōpulāvī!”;

sed **est** amīcus **sōlō** nōmine amīcus.

**Nōnne** **trīstitia** appropinquāns usque ad mortem:

2 **sodālis** et amīcus ad inimīcitiam conversus?

3 Ō praesūmptiō **nēquissima**, unde **creāta** **es**

cooperīre āridam **malitiā** et dolōsitāte illīus?

4 **Sodālis** amīcō coniūcundātur in oblectātiōnibus

et in tempore trībulātiōnis adversārius erit;

5 **sodālis** amīcō condolet **causa** ventris

et contrā hostem accipiet scūtum.

6 Nōn oblīvīscāris **amīcī** tuī in animō tuō

et nōn immemor sīs illīus in opibus tuīs.

7 Nōlī cōnsiliārī cum eō, quī tibi īnsidiātur,

et ā zēlantibus tē absconde cōnsilium.

8 **Omnis** cōnsiliārius prōdit cōnsilium,

sed **est** cōnsiliārius prō sēmetipsō.

9 Ā cōnsiliāriō **servā** animam tuam

et prius scītō quae sit illīus necessitās

­ et ipse enim animō suō cōgitābit ­

10 nē forte mittat super tē sortem

et **dīcat** tibi:

11 ”**Bona** **est** **via** **tua**”

et stet ē contrāriō **vidēre** quid tibi ēveniat.

12 Nōlī cōnsiliārī cum invidō

et ā zēlante tē cōnsilium absconde;

nec cum muliere dē **eā**, quae **eī** aemulātur,

cum timidō dē bellō,

cum negōtiātōre dē trāiectīciō,

cum ēmptōre dē vēnditiōne,

cum **virō** līvidō dē grātiīs agendīs,

13 cum impiō dē pietāte,

cum inhonestō dē **honestāte**,

cum operāriō ōtiōsō dē omnī opere,

14 cum mercennāriō annuālī dē cōnsummātiōne annī,

cum servō pigrō dē **multa** operātiōne:

nōn attendās hīs in omnī cōnsiliō.

15 Sed cum **virō** timōrātō assiduus **estō**,

quemcumque **cognōverīs** observantem **mandāta**,

16 cuius **anima** **est** secundum animam tuam,

et quī, cum **titubāverīs** in tenebrīs, condolēbit tibi.

17 Et cōnsilium **cordis** statue tēcum;

nōn **est** enim tibi aliud fidēlius illō.

18 **Anima** **virī** ēnūntiat aliquandō **vēra**

quam septem circumspectōrēs sedentēs in excelsō ad speculandum.

19 Et in hīs omnibus dēprecāre Altissimum,

ut dīrigat in vēritāte viam tuam.

20 Ante omnia **opera** verbum vērāx praecēdat tē,

et ante omnem āctum cōnsilium stabile.

21 Rādīx cōnsiliōrum cor,

ex quō partēs quattuor oriuntur:

bonum et **malum**, **vīta** et mors;

et dominātrīx illōrum **est** **assidua** **lingua**.

22 **Est** vir perītus multōrum ērudītor

et animae suae **inūtilis** **est**.

23 **Est** quī **sophisticē** loquitur et **odibilis** **est**;

in omnī cibō voluptātis dēfraudābitur.

24 Nōn **est** illī **data** ā Dominō **grātia**:

omnī enim **sapientiā** dēfraudātus **est**.

25 **Est** sapiēns animae suae sapiēns,

et **frūctus** **sēnsus** illīus super corpus suum.

26 Vir sapiēns plēbem suam ērudit,

et **frūctus** **sēnsus** illīus fidēlēs sunt.

27 Vir sapiēns implēbitur benedictiōnibus,

et omnēs videntēs illum beātum **dicent**.

28 **Vīta** **virī** in numerō diērum;

diēs autem Isrāēl innumerābilēs sunt.

29 Sapiēns in **populō** hērēditābit honōrem,

et **nōmen** illīus erit vīvēns in aeternum.

30 Fīlī, in **vītā** **tuā** **tentā** animam tuam

et vidē sī quid obnoxium **eī** **est**: nōn dēs illī.

31 Nōn enim omnia omnibus expediunt,

et nōn omnī animae omne **genus** **placet**.

32 Nōlī avidus **esse** in omnī epulātiōne

et nōn tē effundās super omnem ēscam.

33 In multīs enim ēscīs erit īnfirmitās,

et aviditās appropinquābit usque ad choleram.

34 Propter crāpulam multī obiērunt;

quī autem abstinēns **est**, adiciet vītam.

## 38

1 **Honōra** medicum propter necessitātem;

etenim illum creāvit Altissimus.

2 Ā Deō **est** enim illī **sapientia**,

et ā **rēge** accipiet dōnātiōnem.

3 **Disciplīna** medicī exaltābit caput illīus,

et in cōnspectū magnātōrum collaudābitur.

4 Altissimus creāvit dē **terrā** medicāmenta,

et vir prūdēns nōn abhorrēbit **illa**.

5 **Nōnne** ā lignō **indulcāta** **est** **aqua** **amāra**,

6 ut agnōscerent hominēs virtūtem illīus?

Et **dedit** hominibus scientiam Altissimus,

ut honōrārētur in mīrābilibus **suīs**.

7 In hīs cūrāns mītigābit dolōrem,

et unguentārius faciet pigmenta suāvitātis,

ut nōn cōnsūmantur **opera** eius:

8 et salūs super faciem terrae.

9 Fīlī, in **tuā** īnfirmitāte nē dēspiciās tēipsum,

sed **ōrā** Dominum, et ipse cūrābit tē.

10 Āverte ā dēlictō et dīrige **manūs**

et ab omnī peccātō **mundā** cor tuum;

11 dā suāvitātem et memoriam similaginis

et impinguā oblātiōnem prō opibus tuīs.

Et dā locum medicō,

12 etenim illum Dominus creāvit;

et nōn discēdat ā tē, quia **opera** eius sunt **necessāria**.

13 **Est** enim tempus, quandō per **manūs** illōrum **est** sōlācium.

14 Ipsī vērō Dominum dēprecābuntur,

ut dīrigat ad rēctam cognitiōnem

et prōsperet cūrātiōnem.

15 Quī dēlinquit in cōnspectū eius, quī fēcit eum,

**incīdet** in **manūs** medicī.

16 Fīlī, in mortuum prōdūc lacrimās

et, quasi **dīra** **passus**, incipe lāmentātiōnem

et secundum iūdicium contege corpus illīus

et nōn dēspiciās sepultūram illīus.

17 **Amārē** fer flētum et **perfice** lāmentum

18 et fac lūctum secundum meritum eius,

ūnō **diē** vel duōbus propter dētractiōnem,

et cōnsōlāre propter trīstitiam.

19 Ā **trīstitiā** enim festīnat mors,

et **trīstitia** **cordis** flectit virtūtem.

20 In abductiōne **permanet** **trīstitia**,

et **vīta** **inopis** maledictiō **cordis**.

21 Nē **dederīs** in **trīstitiā** cor tuum,

sed repelle eam ā tē et mementō novissimōrum.

22 Nē **ultrā** **meminerīs**: neque enim **est** conversiō;

et huic nihil **prōderis** et tēipsum pessimābis.

23 Memor **estō** iūdiciī eius, sīc enim erit et tuum:

mihi **heri**, et tibi hodiē.

24 In requie mortuī **requiēscere** fac memoriam eius

et cōnsōlāre in illō in exitū **spīritūs** **suī**.

25 **Sapientia** scrībae in opportūnitāte vacātiōnis;

et, quī minōrātur operātiōne, ipse **sapientia** replēbitur.

**Quā** **sapientia** replēbitur,

26 quī tenet arātrum

et quī glōriātur in iaculō stimulī?

Bovēs agitat et conversātur in operibus eōrum,

et ēnārrātiō eius in fīliīs taurōrum.

27 Cor suum dabit ad versandōs sulcōs,

et **vigiliā** eius in **sagīnā** vaccārum.

28 Sīc **omnis** faber et architectus,

quī noctem tamquam diem trānsigit,

quī sculpit signācula sculptilia,

et assiduitās eius variāre pictūram;

cor suum dabit in similitūdinem pictūrae,

et **vigiliā** **suā** perficere opus.

29 Sīc faber ferrārius sedēns iuxtā incūdem

et cōnsīderāns opus ferrī;

vapor **ignis** ūret carnēs eius,

et in calōre **fornācis** concertātur.

30 Vōx malleī exsurdat aurem eius,

et contrā similitūdinem **vāsis** oculus eius.

31 Cor suum dabit in cōnsummātiōnem operum

et **vigiliā** **suā** ōrnāre in perfectiōnem.

32 Sīc figulus sedēns ad opus suum,

convertēns pedibus **suīs** rotam,

quī in sollicitūdine **positus** **est** semper propter opus suum,

et in numerō **est** **omnis** operātiō eius;

33 in brāchiō suō fōrmābit **lutum**

et ante cānōs suōs curvābit virtūtem suam:

34 cor suum dabit, ut cōnsummet linītiōnem,

et **vigiliā** **suā** mundāre fornācem.

35 Omnēs hī in manibus **suīs** spērāvērunt,

et ūnusquisque in **arte** **suā** sapiēns **est**.

36 **Sine** hīs omnibus nōn aedificābitur cīvitās,

37 et nōn inhabitābunt nec inambulābunt.

Vērumtamen in cōnsilium **populī** nōn requīrentur

et in ecclēsiam nōn trānsilient;

38 super sellam iūdicis nōn sedēbunt

et dēcrētum iūdiciī nōn intellegent

neque **palam** facient disciplīnam et iūdicium

et in parabolīs nōn invenientur;

39 sed creātūram labōris cōnfirmābunt,

et sollicitūdō illōrum in operātiōne **artis**.

## 39

1 Quī autem accommodat animam suam ad timōrem Deī

et in **lēge** Altissimī meditātur,

sapientiam omnium antīquōrum exquīret

et in prophētīīs vacābit.

2 Nārrātiōnem **virōrum** nōminātōrum cōnservābit

et in versūtiās parabolārum simul introībit.

3 **Occulta** prōverbiōrum exquīret

et in **absconditīs** parabolārum conversābitur.

4 In **mediō** magnātōrum ministrābit

et in cōnspectū prīncipum appārēbit.

5 In terram aliēnigenārum gentium pertrānsiet;

**bona** enim et **mala** in hominibus tentābit.

6 Cor suum trādet ad vigilandum dīlūculō

ad Dominum, quī fēcit illum,

et in cōnspectū Altissimī dēprecābitur.

7 Aperiet **os** suum in ōrātiōne

et prō dēlictīs **suīs** dēprecābitur.

8 Sī enim Dominus magnus voluerit,

spīritū intellegentiae replēbitur.

9 Ipse tamquam imbrēs mittet ēloquia sapientiae suae

et in ōrātiōne cōnfitēbitur Dominō.

10 Et ipse dīriget cōnsilium et disciplīnam

et in **absconditis** eius cōnsīderābit.

11 Ipse **palam** faciet disciplīnam doctrīnae suae

et in **lēge** testāmentī Dominī glōriābitur.

12 Collaudābunt multī sapientiam eius,

et usque in saeculum nōn dēlēbitur.

13 Nōn recēdet **memoriā** eius,

et **nōmen** eius requīrētur ā generātiōne in generātiōnem;

14 sapientiam eius ēnārrābunt gentēs,

et laudem eius ēnūntiābit **ecclēsia**.

15 Sī permānserit, **nōmen** dērelinquet plūs quam mīlle,

et, sī requiēverit, prōderit sibi.

16 Adhūc meditābor et ēnārrābō;

ut **lūna** **diē** duodecimō replētus sum.

17 Obaudīte mē, fīliī piī,

et quasi **rosa** **plantāta** super rīvōs aquārum flōrēbit **carō** **vestra**;

18 quasi **lībanus** odōrem suāvitātis habēte,

19 flōrēte flōrēs quasi līlium.

**Date** **vōcem** et **collaudāte** canticum

et benedīcite Dominum in omnibus operibus **suīs**.

20 **Date** nōminī eius magnificentiam

et cōnfitēminī illī in laudātiōne eius

et in canticīs labiōrum et citharīs;

et sīc **dicētis** in cōnfessiōne:

21 ”**Opera** Dominī **ūniversa** **bona** valdē,

et omne, quod praecēpit, tempore suō erit!”.

Nōn **est** **dīcere**: ”Quid **est** **hoc**?” aut ”Ad quid istud?”;

omnia enim in tempore suō conquīrentur.

22 In verbō eius stetit **aqua** sīcut congeriēs,

et in sermōne **ōris** illīus **exceptōria** aquārum;

23 quoniam in praeceptō ipsīus **placor** fit,

et nōn **est** minōrātiō in salūtāre ipsīus.

24 **Opera** **omnis** **carnis** **cōram** illō,

et nōn **est** quidquam absconditum ab oculīs eius.

25 Ā saeculō usque in saeculum respicit,

et nihil **est** mīrābile in cōnspectū eius.

26 Nōn **est** **dīcere**: ”Quid **est** **hoc**!” aut ”Ad quid istud?”;

omnia enim in ūsum suum **creāta** sunt.

27 Benedictiō illīus quasi fluvius inundāvit

28 et sīcut cataclysmus āridam inēbriāvit.

Sīc **īra** ipsīus gentēs, quae nōn exquīsiērunt eum, disperdet,

29 quōmodo convertit aquās in salsūginem.

Viae illīus sānctīs dīrēctae sunt;

sīc peccātōribus offēnsiōnēs in **īrā** eius.

30 **Bona** bonīs **creāta** sunt ab initiō,

sīc peccātōribus **bona** et **mala**.

31 Prīmum **necessāria** vītae hominum **aquā**, **ignis** et ferrum,

sāl, lac et **pānis** similāgineus et mel et sanguis ūvae et oleum et vestīmentum:

32 haec omnia sānctīs in **bona**,

sīc et impiīs et peccātōribus in **mala** convertentur.

33 Sunt **spīritūs**, quī ad vindictam creātī sunt

et in furōre suō cōnfirmāvērunt tormenta **sua**;

34 in tempore cōnsummātiōnis effundent virtūtem

et furōrem eius, quī fēcit illōs, plācābunt:

35 **ignis**, grandō, famēs et mors,

omnia haec ad vindictam **creāta** sunt;

36 bēstiārum dentēs et scorpiī et serpentēs

et romphaea vindicāns in exterminium impiōs:

37 in **mandātīs** eius gaudēbunt

et super terram in necessitātēs praeparābuntur

et in temporibus **suīs** nōn praeterient verbum.

38 Proptereā ab initiō cōnfirmātus

et cōnsiliātus sum et cōgitāvī et scrīptīs mandāvī:

39 ”**Opera** Dominī omnia **bona**,

et omnem ūsum **hōrā** **suā** subministrābit”.

40 Nōn **est** **dīcere**: ”**Hoc** illō nēquius **est**”:

omnia enim in tempore suō comprobābuntur.

41 Et nunc in omnī **corde** et ōre **collaudāte**

et benedīcite **nōmen** Dominī.

## 40

1 Occupātiō **magna** **creāta** **est** omnibus hominibus,

et iugum grave super fīliōs Adam

ā **diē** **exitūs** dē ventre mātris eōrum

usque in diem **reditus** in mātrem omnium:

2 cōgitātiōnēs eōrum et timōrēs **cordis**,

adinventiō exspectātiōnis, diēs fīnītiōnis.

3 Ā **residente** super sēdem glōriōsam,

usque ad humiliātum in **terrā** et cinere;

4 ab eō, quī portat hyacinthum et corōnam,

usque ad eum, quī operītur līnō crūdō:

**furor**, zēlus, **tumultus**, flūctuātiō

et timor **mortis** et **īrācundia** persevērāns et contentiō.

5 Et in tempore requiēī in cubīlī

somnus **noctis** immūtat scientiam eius.

6 Modicum tamquam nihil in requie,

et ab eō in somnīs quasi in **diē** labōrat

7 conturbātus in vīsū **cordis** **suī**

tamquam quī ēvāserit ā faciē bellī;

in tempore somnī necessāriī exsurrēxit

et admīrāns ad nūllum timōrem.

8 Cum omnī carne ab homine usque ad **pecūs**;

et super peccātōrēs septuplum amplius:

9 ad haec mors, sanguis, contentiō et romphaea,

oppressiōnēs, famēs et contrītiō et **flagella**.

10 Super inīquōs **creāta** sunt haec omnia,

et propter illōs **factus** **est** cataclysmus.

11 Omnia, quae dē **terrā** sunt, in terram convertentur,

et omnia, quae dē aquīs sunt, in mare revertentur.

12 Omne mūnus corruptiōnis et inīquitās dēlēbitur,

et **fidēs** in saeculum stābit.

13 Substantiae iniūstōrum sīcut fluvius siccābuntur

et sīcut tonitruum magnum in **pluviā** ēvānēscent.

14 In aperiendō **manūs** suās laetābitur,

sīc praevāricātōrēs in cōnsummātiōnem dēficient.

15 Nepōtēs impiōrum nōn multiplicābunt rāmōs,

et rādīcēs immundae super cacūmen petrae.

16 Viriditās super omnem aquam et ad ōram flūminis

ante omne fēnum ēvellētur.

17 **Grātia** sīcut paradīsus in benedictiōnibus,

et **eleēmosyna** in saeculum **permanet**.

18 **Vīta** sibi **sufficientis** et operāriī condulcābitur,

et super utrumque, eius quī inveniet thēsaurum.

19 Fīliī et aedificātiō cīvitātis cōnfirmant **nōmen**,

et super haec mulier **immaculāta** computābitur.

20 Vīnum et **mūsica** laetificant cor,

et super **utrāque** dīlēctiō sapientiae.

21 Tībiae et psaltērium suāvem faciunt melōdiam,

et super **utrāque** **linguā** **suāvis**.

22 **Grātiam** et speciem dēsīderābit oculus,

et super haec viridēs satiōnēs.

23 Amīcus et **sodālis** in tempore convenientēs,

et super utrōsque mulier cum **virō**.

24 Frātrēs et adiūtōrium in tempore trībulātiōnis,

et super **utrāque** **eleēmosynā** līberābit.

25 Aurum et argentum firmant pedem,

et super utrumque cōnsilium acceptum habētur.

26 Facultātēs et virtūtēs exaltant cor,

et super haec timor Dominī.

27 Nōn **est** in timōre Dominī minōrātiō,

et nōn **est** super eō **inquīrere** adiūtōrium.

28 Timor Dominī sīcut paradīsus benedictiōnis,

et super omnem glōriam obumbrātiō eius.

29 Fīlī, in tempore vītae tuae nē indigeās;

melius **est** enim **morī** quam indigēre.

30 Vir respiciēns in mēnsam aliēnam,

nōn **est** **vīta** eius in computātiōne vītae.

Contāminat enim animam suam cibīs aliēnīs;

31 vir autem disciplīnātus et **ērudītus** cūstōdiet sē.

32 In ōre **impudentis** condulcābitur mendīcātiō,

et in ventre eius **ignis** ārdēbit.

## 41

1 Ō mors, quam **amārā** **est** **memoriā** **tuā**

hominī pācem habentī in substantiīs **suīs**,

2 **virō** quiētō et, cuius viae dīrēctae sunt in omnibus,

et adhūc valentī accipere voluptātem!

3 Ō mors, bonum **est** iūdicium tuum

hominī indigentī et, quī minōrātur vīribus,

4 dēfectō aetāte et, cui dē omnibus **cūra** **est**,

quī fīdūciam āmīsit et perdidit patientiam!

5 Nōlī **metuere** iūdicium **mortis**;

mementō eōrum, quī ante tē fuērunt

et quī superventūrī sunt tibi:

**hoc** iūdicium ā Dominō omnī carnī;

6 et quid resistis benēplacitō Altissimī?

Sīve decem sīve centum sīve mīlle annī,

7 nōn **est** enim in īnfernō accūsātiō vītae.

8 Fīliī abōminātiōnum fīunt fīliī peccātōrum,

et quī conversantur in sēdibus impiōrum;

9 fīliōrum peccātōrum periet hērēditās,

et cum sēmine illōrum assiduitās opprobriī.

10 Dē patre impiō queruntur fīliī,

quoniam propter illum sunt in opprobriō.

11 Vae vōbīs, **virī** impiī,

quī dērelīquistis lēgem Dominī Altissimī!

12 Et, sī **nātī** **fuerītis**, in maledictiōne nāscēminī;

et, sī mortuī **fuerītis**, in maledictiōne erit pars **vestra**.

13 Omnia, quae dē **terrā** sunt, in terram convertentur,

sīc impiī ā maledictō in perditiōnem.

14 **Lūctus** hominum in corpore ipsōrum;

**nōmen** autem impiōrum nōn bonum dēlēbitur.

15 Cūram habē dē bonō nōmine;

**hoc** enim **magis** permanēbit tibi

quam mīlle thēsaurī pretiōsī et magnī:

16 bonae vītae numerus diērum,

bonum autem **nōmen** permanēbit in aevum.

17 Melior **est** homō, quī abscondit stultitiam suam,

quam homō, quī abscondit sapientiam suam.

**Sapientia** enim **abscondita** et thēsaurus **invīsibilis**,

quae ūtilitās in utrīsque?

18 Disciplīnam in pāce **cōnservātē**, fīliī;

19 vērumtamen **reverēminī** iūdicium meum:

20 nōn **est** enim bonum omnem reverentiam observāre,

et nōn **omnis** pudor probātus.

21 Ērubēscite ā patre et ā mātre dē fornicātiōne

et ā praesidente et ā potente dē mendāciō,

22 ā prīncipe et ā iūdice dē dēlictō,

ā **synagōgā** et plēbe dē inīquitāte,

23 ā sociō et amīcō dē **iniūstitiā**

et dē locō, in quō habitās,

24 dē fūrtō,

dē vēritāte Deī et testāmentō,

dē impositiōne cubitī super mēnsam

et ā dēspectiōne datī et acceptī,

25 ā salūtantibus dē silentiō,

ā respectū mulieris fornicāriae

et ab āversiōne **vultūs** cognātī

26 et ab auferendō partem et nōn restituendō

27 et ā respiciendō mulierem aliēnī **virī**

et ā cūriōsitāte in ancillam eius,

neque **steterīs** ad **lectum** eius;

28 ab **amīcīs** dē sermōnibus improperiī,

et, cum **dederīs**, nē improperēs;

## 42

1 et ab iterātiōne sermōnis **audītūs**

et ā revēlātiōne sermōnis absconditī.

Et **eris** **vērē** **sine** cōnfūsiōne

et inveniēs grātiam in cōnspectū omnium hominum.

Nē prō hīs omnibus cōnfundāris,

nē accipiās **persōnam**, ut dēlinquās:

2 dē **lēge** Altissimī et testāmentō

et dē iūdiciō, iustificāns impium,

3 dē ratiōne sociōrum et viātōrum

et dē datiōne **hērēditātis** aliēnōrum,

4 dē aequālitāte statērae et ponderum,

dē acquīsītiōne multōrum et paucōrum,

5 dē pretiō ēmptiōnis negōtiātōrum

et dē **multa** **disciplīna** fīliōrum

et servō pessimō **latus** sanguināre.

6 Super mulierem nēquam bonum **est** signum;

7 ubi **manūs** multae sunt, **claudē**

et, quodcumque trādēs, numerā et appendē:

datum vērō et acceptum omne dēscrībe.

8 Dē **disciplīnā** īnsēnsātī et **fatuī**

et dē seniōre, quī iūdicātur dē fornicātiōne;

et **eris** **ērudītus** in vēritāte

et probātus in cōnspectū omnium vīvōrum.

9 **Fīlia** patrī **est** **absconditā** **vigiliā**,

et sollicitūdō eius aufert somnum:

in **adulēscentiā** **suā**, nē forte **adultā** efficiātur,

**virō** nūptum **locāta**, nē **odibilis** fīat;

10 nē quandō polluātur in virginitāte **suā**

et in paternīs **suīs** **gravida** inveniātur;

nē forte **virō** **dēspōnsātā** trānsgrediātur

aut, cum eō **commorāta**, nē **sterilis** inveniātur.

11 Super fīliam immodestam cōnfirmā cūstōdiam,

nē quandō faciat tē in opprobrium venīre inimīcīs,

in dētractiōnem in cīvitāte et obiectiōnem **plēbis**,

et cōnfundat tē in multitūdine **populī**.

12 Omnī hominī nē det speciem

et in **mediō** mulierum nōn commorētur;

13 dē vestīmentīs enim prōcēdit **tinea**,

et ā muliere inīquitās mulieris.

14 Melior **est** enim inīquitās **virī** quam mulier benefaciēns,

et mulier cōnfundēns in opprobrium.

15 Memor **erō** igitur operum Dominī

et, quae vīdī, annūntiābō:

in sermōnibus Dominī **opera** eius,

et factum **est** in voluntāte **suā** iūdicium.

16 Sōl illūmināns per omnia respexit,

et **glōria** Dominī plēnum **est** opus eius.

17 Nōn valent sānctī Dominī

ēnārrāre omnia mīrābilia eius.

Cōnfirmāvit Dominus **exercitūs** suōs

stabilīrī **cōram** **glōriā** **suā**.

18 Abyssum et cor hominum investīgāvit

et in **āstūtiā** eōrum excōgitāvit.

19 Cognōvit enim Dominus omnem scientiam

et īnspexit in signum aevī

annūntiāns, quae praeteriērunt et quae **superventūra** sunt,

et revēlāns vestīgia occultōrum.

20 Nōn praeterit illum **omnis** **cōgitātus**,

et nōn abscondit sē ab eō ūllus sermō.

21 Magnālia sapientiae suae ōrdināvit,

ūnicus **est** ante saeculum et usque in saeculum;

neque augētur

22 neque minuitur

et nōn eget alicuius cōnsiliō.

23 Quam dēsīderābilia omnia **opera** eius,

et tamquam **scintilla** spectātū!

24 Omnia haec vīvunt et **manent** in saeculum,

et in omnī necessitāte omnia obaudiunt **eī**;

25 omnia duplicia, ūnum contrā ūnum,

et nōn fēcit quidquam dēficiēns.

26 Alterum alterīus cōnfirmat bonum;

et **quis** satiābitur vidēns glōriam eius?

## 43

1 **Glōria** altitūdinis firmāmentum pūritātis,

speciēs caelī in vīsiōne glōriae.

2 Sōl in appāritiōne annūntiāns in prōcessū:

**vās** admīrābile, opus Excelsī.

3 In merīdiānō suō exūrit terram;

et in cōnspectū ārdōris eius **quis** poterit sustinēre?

Fornācem ventilāns in operibus ārdōris tripliciter,

4 sōl exūrēns montēs, vapōrēs igneōs exsufflāns

et refulgēns radiīs **suīs** obcaecat oculōs.

5 Magnus Dominus, quī fēcit illum

et sermōnibus eius festīnāvit iter.

6 Et **lūna** stat in tempus suum,

in ostēnsiōnem temporis et signum aevī.

7 Ā **lūnā** signum diēī fēstī;

lūmināre, quod minuitur in cōnsummātiōne.

8 **Mēnsis** secundum **nōmen** eius **est**,

crēscēns mīrābiliter in cōnsummātiōne.

9 **Vas** castrōrum in excelsīs,

in firmāmentō caelī resplendēns **glōriōsē**.

10 Speciēs caelī **glōria** stēllārum,

mundum illūmināns in excelsīs Dominī.

11 In verbīs Sānctī stābunt iuxtā praeceptum

et nōn dēficient in vigiliīs **suīs**.

12 Vidē arcum et benedic eum, quī fēcit illum;

valdē speciōsus **est** in splendōre suō.

13 Gȳrāvit caelum in circuitū glōriae suae,

**manūs** Excelsī tetendērunt illum.

14 Imperiō suō accelerāvit nivem

et properat coruscātiōnēs iūdiciī **suī**.

15 Proptereā apertī sunt thēsaurī,

et ēvolāvērunt nebulae sīcut avēs.

16 In magnitūdine **suā** firmāvit nūbēs,

et **cōnfractī** sunt lapidēs grandinis. Vōx tonitruī eius tremefacit terram,

17 in cōnspectū eius commovēbuntur montēs.

In voluntāte eius aspīrābit nōtus,

18 tempestās aquilōnis et congregātiō **spīritūs**.

19 Et, sīcut avēs dēpōnentēs ad sedendum, aspergit nivem,

et, sīcut **locustā** dēmergēns, **dēscēnsus** eius:

20 pulchritūdinem candōris eius admīrābitur oculus,

et super imbrem eius expavēscet cor.

21 Gelū sīcut salem effundet super terram,

et, dum gelāverit, fit tamquam **cacūmina** **tribulī**.

22 Frīgidus ventus aquilō flābit,

et gelābit crystallus super aquam;

super omnem congregātiōnem aquārum requiēscet,

et sīcut **lōrīca** induet sē **aqua**.

23 Dēvorābit montēs et exūret dēsertum

et exstinguet viridem sīcut **ignis**.

24 **Medicīna** omnium in festīnātiōne nebulae,

et rōs obviāns ab ārdōre hilarēscet.

25 Cōgitātiōne **suā** plācāvit abyssum

et plantāvit in **illā** īnsulās.

26 Quī nāvigant mare, ēnārrant perīcula eius,

et audientēs auribus nostrīs admīrāmur.

27 **Illīc** **praeclāra** **opera** et mīrābilia,

**varia** bēstiārum **genera** et omnium pecorum et **creātūrā** belluārum.

28 Propter ipsum iter prōsperat angelus eius,

et in sermōne eius **composita** sunt omnia.

29 **Multa** **dicēmus** et dēficiēmus verbīs; cōnsummātiō autem sermōnum: ”Ipse **est** omnia!”.

30 Glōrificantēs ad quid valēbimus?

Ipse enim Magnus super omnia **opera** **sua**.

31 **Terribilis** Dominus et magnus vehementer,

et **mīrābilis** **potentia** ipsīus.

32 Glōrificantēs Dominum **exaltāte**, quantumcumque **potuerītis**:

supervalēbit enim adhūc,

et **admīrābilis** **magnificentia** eius.(33)

34 Exaltantēs eum replēminī virtūte;

nē labōrētis, nōn enim perveniētis usquam.

35 **Quis** vīdit eum et ēnārrābit?

Et **quis** magnificābit eum sīcut **est**?

36 **Multa** **abscondita** sunt maiōra hīs;

**pauca** enim vīdimus operum eius.

37 Omnia autem Dominus fēcit

et **piē** agentibus **dedit** sapientiam.

## 44

1 Laus patrum.

Laudēmus virōs glōriōsōs

et **parentēs** nostrōs in generātiōne **suā**.

2 Multam glōriam fēcit Dominus,

magnificentiam suam ā saeculō.

3 Dominantēs in potestātibus **suīs**,

hominēs magnī virtūte

et **prūdentiā** **suā** praeditī,

nūntiantēs in prophētīīs,

4 regentēs **populum** in cōnsiliīs

et **perītiā** scrīptūrae **populōs**;

verba sapientiae in **disciplīnā** eōrum,

5 requīrentēs modōs mūsicōs

et nārrantēs **carmina** scrīptūrārum;

6 hominēs dīvitēs innīxī virtūte,

pulchritūdinis studium habentēs,

pācificantēs in domibus **suīs**.

7 Omnēs istī in generātiōnibus **gentis** suae glōriam adeptī sunt

et ā diēbus **suīs** habentur in laudibus.

8 Dē illīs **nātī** sunt, quī relīquērunt **nōmen**

nārrandī laudēs eōrum.

9 Et sunt quōrum nōn **est** **memoriā**:

periērunt quasi quī nōn fuerint;

et **nātī** sunt quasi nōn **nātī**,

et fīliī ipsōrum post ipsōs.

10 Sed hī **virī** misericordiae sunt,

quōrum pietātēs nōn fuērunt in oblīviōne.

11 Cum sēmine eōrum **permanent**,

**bona** hērēditās, nepōtēs eōrum,

12 et in testāmentīs stetit sēmen eōrum;

13 et fīliī eōrum propter illōs.

Usque in aeternum **manet** sēmen eōrum,

et **glōria** eōrum nōn dērelinquētur.

14 **Corpora** ipsōrum in pāce **sepulta** sunt,

et **nōmen** eōrum vīvit in generātiōnem et generātiōnem;

15 sapientiam ipsōrum nārrent **populī**,

et laudem eōrum nūntiet **ecclēsia**.

16 Henoch placuit Deō et **trānslātus** **est** in paradīsum,

ut det gentibus paenitentiam.

17 Noē **inventus** **est** **perfectus** iūstus

et in tempore īrācundiae **factus** **est** reconciliātiō;

18 propter eum dīmissum **est** reliquum terrae,

cum factum **est** dīluvium:

19 testāmenta saeculī **posita** sunt apud illum,

nē dēlērī posset dīluviō **omnis** **carō**.

20 Abraham magnus pater multitūdinis gentium,

et nōn **est** **inventa** **maculā** in **glōriā** eius;

quī cōnservāvit lēgem Excelsī

et fuit in testāmentō cum illō.

21 In carne eius stāre fēcit testāmentum,

et in tentātiōne **inventus** **est** **fidēlis**.

22 Ideō iūre iūrandō statuit illī

**benedicī** gentēs in sēmine eius,

**crēscere** illum quasi terrae cumulum

23 et ut stēllās exaltāre sēmen eius

et hērēditāre illōs ā marī usque ad mare

et ā Flūmine usque ad terminōs terrae.

24 Et in Isaac eōdem **modo** statuit

propter Abraham patrem eius.

25 Benedictiōnem omnium gentium **dēdit** illī Dominus

et testāmentum cōnfirmāvit super caput Iācōb.

26 Agnōvit eum in benedictiōnibus **suīs**

et **dedit** illī hērēditātem

et dīvīsit illī partem in tribubus duodecim.

27 Et ēdūxit ex illō hominem misericordiae

invenientem grātiam in oculīs **omnīs** **carnīs**,

## 45

1 dīlēctum ā Deō et hominibus

Moysen, cuius **memoriā** in benedictiōne **est**.

2 Similem illum fēcit in **glōriā** sānctōrum

et magnificāvit eum in timōre inimīcōrum

et in verbīs **suīs** **signa** accelerāvit.

3 Glōrificāvit illum in cōnspectū rēgum

et iūs **dēdit** illī ad **populum** suum

et ostendit illī glōriam suam.

4 In **fide** et lēnitāte ipsīus sānctum fēcit illum

et ēlēgit eum ex omnī carne.

5 Audītam fēcit illī **vōcem** suam

et indūxit illum in nūbem;

6 et **dedit** illī **cōram** **praecepta**

et lēgem vītae et disciplīnae,

docēre Iācōb testāmentum suum

et iūdicia **sua** Isrāēl.

7 Excelsum fēcit Aarōn sānctum similem **ei**,

frātrem eius dē tribū **Levī**.

8 Statuit illum in testāmentum aeternum

et **dedit** illī sacerdōtium **gentis**,

et beātificāvit illum in **glōriā**

9 et circumcīnxit eum **zōna** glōriae.

Et induit eum perfectō **decōre**

et corōnāvit eum in **vāsīs** **virtūtis**:

10 femorālia et tunicam et umerāle posuit **eī**

et cīnxit illum tintinnābulīs aureīs,

**malīs** grānātīs plūrimīs in gȳrō,

11 ut daret sonitum in incessū suō,

audītum faceret sonitum in templō

in memoriam fīliīs **gentis** suae.

12 **Stola** **sānctā** aurō et hyacinthō et **purpurā**,

opus textile ratiōnāle iūdiciī et cingulum,

13 tortum coccum opere artificis,

gemmae pretiōsae super ratiōnāle

in **ligātūrā** aurī, opere lapidāriī sculptīs,

in memoriam cum **scrīptūrā** **sculptā** secundum numerum tribuum Isrāēl.

14 **Corōna** **aurea** super mitram eius,

**lāminā** cum signō sānctitātis, **glōria** **honōris**,

opus **virtūtis** et dēsīderia oculōrum, **perfecta** pulchritūdō.

15 Sīc **pulchra** ante ipsum nōn fuērunt tālia in sempiternum;

16 nōn induet **illa** **aliēnigena** aliquis,

sed tantum fīliī ipsīus **sōlī**

et nepōtēs eius per omne tempus.

17 Sacrificium ipsīus cōnsūmitur

igne cotīdiē **iugē** bis.

18 Complēvit Moȳsēs[\*][moyses] **manūs** eius

et ūnxit illum oleō sānctō.

19 Factum **est** illī in testāmentum aeternum

et sēminī eius sīcut diēs caelī:

ministrāre illī et fungī sacerdōtiō

et **benedīcere** **populum** suum in nōmine eius.

20 Ipsum ēlēgit ab omnī vīvente

offerre sacrificium Deō, incēnsum et adipēs

et **incendere** bonum odōrem et memoriāle

et plācāre prō **populō** suō.

21 Et **dedit** illī in praeceptīs **suīs** potestātem,

in testāmentīs iūdiciōrum:

docēre Iācōb testimōnia

et in **lēge** **suā** lūcem dare Isrāēl.

22 Quia contrā illum stetērunt aliēnī,

et propter invidiam circumdedērunt illum hominēs in dēsertō,

quī erant cum Dathān et Abīram,

et congregātiō **Corē** in **īrācundiā** furōris **suī**.

23 Vīdit Dominus Deus, et nōn placuit illī,

et cōnsūmptī sunt in impetū īrācundiae eius.

24 Fēcit illīs **mōnstra**

et cōnsūmpsit illōs in **flammā** **ignis**.

25 Et addidit Aarōn glōriam

et **dedit** illī hērēditātem

et prīmitiās frūgum terrae dīvīsit illī.

26 Pānem ipsīs in prīmīs parāvit in satietātem,

nam et sacrificia Dominī **edent**,

quae **dēdit** illī et sēminī eius.

27 Cēterum in **terrā** **gentis** nōn hērēditābit,

et pars nōn **est** illī in gente:

ipse **est** enim pars eius et hērēditās.

28 Et Phineēs fīlius Eleazārī tertius in **glōriā** **est**,

zēlandō timōrem Dominī;

29 et stetit in **ruptūrā** prō gente,

in bonitāte et alacritāte animae suae placuit Deō prō lsrael.

30 Ideō statuit illī testāmentum **pācis**,

prīncipem sānctōrum et **gentis** suae,

ut sit illī et sēminī eius

sacerdōtiī dignitās in aeternum.

31 Et testāmentum Dāvīd **rēgī** fīliō Iesse dē tribū Iūdae,

hērēditās **virī** **cōram** **glōriā** eius,

hērēditās Aarōn et sēminī eius.

Det vōbīs sapientiam in cor vestrum

iūdicāre gentem suam in **iūstitiā**,

nē abolērentur **bona** ipsōrum,

et **glōria** ipsōrum in generātiōnēs aeternās.

## 46

1 **Fortis** in bellō **Iēsus** fīlius Nun,

successor Moȳsī in **prophētīs**,

quī fuit secundum **nōmen** suum

2 maximus in salūtem **ēlēctōrum** Deī,

quī vindicet in īnsurgentēs hostēs,

ut hērēdem faciat Isrāēl.

3 Quam glōriam adeptus **est** in tollendō **manūs** suās

et iactandō contrā cīvitātem acīnacem!

4 **Quis** ante illum restitit?

Nam **bella** Dominī ipse perdūxit.

5 An nōn in manū eius impedītus **est** sōl,

et **ūna** diēs **facta** **est** quasi duo?

6 Invocāvit Altissimum potentem

in oppugnandō inimīcōs undique;

et audīvit illum magnus Dominus

in saxīs grandinis **virtūtis** valdē **fortis**.

7 Impetum fēcit contrā gentem hostīlem

et in dēscēnsū perdidit contrāriōs,

8 ut cognōscant gentēs armātūram eius,

quia contrā Deum bellum eōrum **est**:

etenim secūtus **est** ā tergō **Potentis**.

9 Et in diēbus Moȳsī misericordiam fēcit,

ipse et Chaleb fīlius Iephōnne,

stāre contrā congregātiōnem,

prohibēre gentem ā **peccātīs**

et **perfringere** murmur malitiae.

10 Ideō et ipsī duo līberātī sunt

ā numerō sēscentōrum **milium** peditum,

ut indūcerent illōs in hērēditātem,

in terram, quae mānat lac et mel.

11 Et **dedit** Dominus ipsī Chaleb fortitūdinem,

et usque in senectūtem permānsit illī,

ut ascenderet in excelsum terrae locum;

et sēmen ipsīus obtinuit hērēditātem,

12 ut vidērent omnēs fīliī Isrāēl

quia bonum **est** obsequī Dominō.

13 Et iūdicēs singulī suō nōmine,

quōrum nōn **est** corruptum cor,

quī nōn āversī sunt ā Dominō:

14 sit **memoriā** illōrum in benedictiōne, et ossa eōrum pullulent dē locō suō,

15 et **nōmen** eōrum renovet

fīliīs illōrum sānctōrum **virōrum**.

16 **Dīlēctus** ā Dominō suō Samuēl

**prophēta** Dominī īnstituit imperium

et ūnxit prīncipēs in gente **suā**.

17 In **lēge** Dominī congregātiōnem iūdicāvit,

et vīsitāvit Deus Iācōb,

et in **fide** **suā** probātus **est** **prophēta**;

18 et **cognitus** **est** in verbīs **suīs** **fidēlis** in vīsiōne.

19 Et invocāvit Dominum omnipotentem,

in oppugnandō hostēs circumstantēs undique,

in oblātiōne agnī **lactentis**.

20 Et intonuit dē caelō Dominus

et in sonitū magnō audītam fēcit **vōcem** suam

21 et contrīvit prīncipēs Tyriōrum

et omnēs **ducēs** Philisthim.

22 Et ante tempus dormītiōnis aeternae

testimōnium praebuit in cōnspectū Dominī et chrīstī eius:

”Pecūniās et usque ad calceāmenta

ab omnī carne nōn accēpī”;

et nōn accūsāvit illum homō.

23 Et, postquam dormīvit, prophētāvit

et nōtum fēcit **rēgī** et ostendit illī fīnem vītae suae

et exaltāvit **vōcem** suam dē **terrā** in **prophētīā**

ad dēlendam impietātem **gentis**.

## 47

1 Post hunc surrēxit Nathan

**prophēta** in diēbus Dāvīd.

2 Et quasi adeps **sēparātus** ā sacrificiō salūtārī,

sīc Dāvīd ā fīliīs Isrāēl.

3 Cum leōnibus lūsit quasi cum agnīs

et in ursīs similiter fēcit, sīcut in agnīs ovium.

4 In iuventūte **suā** numquid nōn **occīdit** gigantem

et abstulit opprobrium dē gente?

5 In agitandō manū fundam

dēiēcit exsultātiōnem Goliath.

6 Nam invocāvit Dominum altissimum,

et **dedit** in **dexterā** eius virtūtem

**tollere** hominem fortem in bellō

et exaltāre **cornū** **gentis** suae.

7 Sīc dē decem mīlibus glōrificāvērunt eum

et laudāvērunt eum in benedictiōnibus Dominī,

in offerendō illī corōnam glōriae.

8 Contrīvit enim inimīcōs undique

et humiliāvit Philisthim contrāriōs,

usque in hodiernum diem contrīvit **cornū** ipsōrum.

9 In omnī opere suō **dedit** cōnfessiōnem

Sānctō et Excelsō in verbō glōriae;

10 dē omnī **corde** suō laudāvit Dominum

et dīlēxit Deum, quī fēcit illum.

11 Et stāre fēcit cantōrēs contrā altāre

et in **sonō** eōrum dulcēs fēcit modōs.

12 **Dēdit** in celebrātiōnibus decus

et ōrnāvit tempora usque ad cōnsummātiōnem annī,

dum laudārent **nōmen** sānctum Dominī,

et ante **māne** resonāret sānctuārium.

13 Dominus pūrgāvit **peccāta** ipsīus

et exaltāvit in aeternum **cornū** eius et **dedit** illī testāmentum rēgnī

et sēdem glōriae in Isrāēl.

14 Post ipsum surrēxit fīlius sēnsātus,

et propter illum habitāvit in sēcūritāte.

15 Salomōn imperāvit in diēbus **pācis**;

cui Deus requiem **dedit** in circuitū,

ut conderet domum in nōmine suō et parāret sānctuārium in sempiternum. Quemadmodum **ērudītus** **es** in iuventūte **tuā**

16 et implētus **es** quasi flūmen **sapientia**!

Terram retēxit **anima** **tua**,

17 et replēstī eam in comparātiōnibus aenigmatum.

Ad īnsulās **longē** dīvulgātum **est** **nōmen** tuum,

et **dīlēctus** **es** in pāce **tuā**.

18 In cantilēnīs et prōverbiīs

et comparātiōnibus et interpretātiōnibus

tē mīrātae sunt terrae.

19 In nōmine Dominī Deī,

cui **est** cognōmen Deus Isrāēl,

20 collēgistī quasi orichalcum aurum

et ut plumbum cumulāstī argentum.

21 Sed reclīnāstī femōrā **tuā** mulieribus,

subiugātus **es** in corpore tuō.

22 Dedistī maculam in **glōriā** **tuā**

et prōfānāstī sēmen tuum,

indūcēns īrācundiam ad līberōs tuōs

et **ingemīscere** faciēns super **stultitiā** **tuā**,

23 ut fieret imperium bipartītum,

et ex Ephraim inciperet imperium īnfidēle.

24 Deus autem nōn dērelinquet misericordiam suam

et nōn corrumpet nec dēlēbit verba **sua**

neque perdet ā stirpe nepōtēs ēlēctī **suī**

et sēmen eius, quī dīligit Dominum, nōn corrumpet.

25 **Dēdit** autem reliquum Iācōb

et Dāvīd dē ipsō stirpem.

26 Et fīnem habuit Salomōn cum patribus **suīs**

27 et dērelīquit post sē dē sēmine suō

**gentis** stultitiam

28 et imminūtum **prūdentiā**,

Roboam, quī āvertit gentem cōnsiliō suō.

29 Et Ieroboam fīlius Nābat, quī peccāre fēcit Isrāēl

et **dedit** viam peccandī Ephraim;

et **plūrima** redundāvērunt **peccāta** ipsōrum valdē,

30 **ita** ut expelleret illōs ā **terrā** **suā**.

31 Et exquīsiērunt omnēs nēquitiās,

usque dum pervenīret super illōs **vindicta**.

## 48

1 Et surrēxit **Ēlias** **prophētā** quasi **ignis**,

et verbum ipsīus quasi **facula** ārdēbat.

2 Quī indūxit in illōs famem

et zēlō suō paucōs fēcit eōs.

3 Verbō Dominī continuit caelum

et dēiēcit dē caelō ignem ter.

4 Quam amplificātus **es**, **Ēlias**, in mīrābilibus tuīs!

Et **quis** potest similiter glōriārī tibi?

5 Quī suscitāstī mortuum dē sorte **mortis**

ab īnferīs in verbō Dominī.

6 Quī dēiēcistī **rēgēs** ad perniciem

et glōriōsōs dē **lectō** suō

et cōnfrēgistī facile potentiam ipsōrum;

7 quī audīs in Sināī indicium

et in Horeb iūdicia vindictae.

8 Quī ungis **rēgēs** ad retribūtiōnem

et prophētās **facis** successōrēs post tē;

9 quī **receptus** **es** in turbine **ignis**

et in currū equōrum igneōrum;

10 quī **scrīptus** **es** **parātus** in tempora

lēnīre īrācundiam Dominī ante furōrem,

**convertere** cor patris ad fīlium

et **restituēre** **tribūs** Iācōb.

11 Beātī sunt, quī tē vīdērunt

et in **amīcitiā** **tuā** dormiērunt!

12 Nam et nōs **vītā** quidem vīvēmus,

post mortem autem nōn erit tāle **nōmen** nostrum.

13 **Ēlias** quidem in turbine tēctus **est**,

et in Elisēō complētus **est** **spīritus** eius.

In diēbus **suīs** nōn pertimuit prīncipem,

et **potentiā** nēmō vīcit illum;

14 nec superāvit illum verbum aliquod,

et mortuum prophētāvit corpus eius.

15 In **vītā** **suā** fēcit **mōnstra**

et in morte mīrābilia operātus **est**.

16 In omnibus istīs nōn paenituit **populum**,

et nōn recessērunt ā **peccātīs** **suīs**,

usque dum ēiectī sunt dē **terrā** **suā**

et dispersī sunt in omnem terram;

17 et **relicta** **est** gēns **perpauca**,

et prīnceps in domō Dāvīd.

18 Quīdam ipsōrum fēcērunt, quod placēret Deō;

aliī autem multiplicāvērunt **peccāta**.

19 Ezechiās mūnīvit cīvitātem suam

et indūxit in **medium** ipsīus aquam et **fōdit** ferrō rūpem

et aedificāvit ad aquam puteum.

20 In diēbus ipsīus ascendit Sennacherib

et mīsit Rabsacen et discessit,

et sustulit **manum** suam in **Sīōn**

et superbus **factus** **est** in exaltātiōne **suā**.

21 Tunc **mōta** sunt **corda** et **manūs** ipsōrum,

et doluērunt quasi parturientēs mulierēs

22 et invocāvērunt Dominum misericordem

et expandentēs **manūs** suās extulērunt ad eum,

et Sānctus audīvit **cito** **vōcem** ipsōrum.

23 Nōn **est** commemorātus peccātōrum illōrum

neque **dēdit** illōs inimīcīs **suīs**,

sed pūrgāvit eōs in manū Īsaiae sānctī prophētae;

24 percussit **castra** Assyriōrum

et contrīvit illōs angelus eius.

25 Nam fēcit Ezechiās quod placuit Deō

et fortiter īvit in **viā** Dāvīd patris **suī**,

quam mandāvit illī Īsaiās **prophēta**, magnus et **fidēlis** in vīsiōne **suā**.

26 In diēbus ipsīus retrō rediit sōl,

et addidit **rēgī** vītam.

27 **Spīritū** magnō vīdit **ultima**

et cōnsōlātus **est** lūgentēs in **Sīōn**;

usque in sempiternum ostendit **futūra**

28 et **abscondita**, antequam ēvenīrent.

## 49

1 **Memoria** Iosiae in compositiōnem **odōris**

**facta** opere pigmentāriī;

2 in omnī ōre quasi mel indulcābitur eius **memoriā**

et ut **mūsica** in convīviō vīnī.

3 Ipse **est** dīrēctus dīvīnitus in **paenitentiā** **gentis**

et tulit abōminātiōnēs impietātis;

4 et gubernāvit ad Dominum cor suum

et in diēbus peccātōrum corrōborāvit pietātem.

5 Praeter Dāvīd et Ezechiam et Iosiam,

omnēs peccātum commīsērunt;

6 nam relīquērunt lēgem Altissimī **rēgēs** Iūdae

et contempsērunt timōrem Deī;

7 dedērunt enim rēgnum suum aliīs

et glōriam suam aliēnae gentī;

8 incendērunt ēlēctam sānctuāriī cīvitātem

et dēsertās fēcērunt viās ipsīus in manū Iēremīae.

9 Nam **male** tractāvērunt illum,

ipse autem ā ventre mātris cōnsecrātus **est** **prophēta**

**ēvertere** et **ēruere** et **perdere**

et iterum aedificāre et plantāre et renovāre.

10 Ezechiel, quī vīdit vīsiōnem glōriae,

quam ostendit illī in currū cherubim.

11 Nam et commemorātus **est** inimīcōrum in imbre

et benefacere illīs, quī ostendērunt rēctās viās.

12 Et duodecim prophētārum ossa pullulent dē locō suō;

nam corrōborāvērunt Iācōb

et redēmērunt eōs in **fide** **virtūtis**.

13 Quōmodo amplificēmus Zorobabel?

Nam et ipse quasi signum in **dexterā** manū;

14 sīc et Iesua fīlius Iosedec.

Quī in diēbus **suīs** aedificāvērunt domum

et exaltāvērunt templum sānctum Dominō

parātum in glōriam sempiternam.

15 Et Nehemiās: in **memoriā** multī temporis,

quī ērēxit nōbīs mūrōs ēversōs

et stāre fēcit portās et **serās**;

quī ērēxit domōs nostrās.

16 Nēmō creātus **est** in **terrā** **quālis** Henoch;

nam et ipse assūmptus **est** ā **terrā**.

17 Neque ut Ioseph **nātus** **est** homō,

prīnceps frātrum, firmāmentum **gentīs**;

18 et ossa ipsīus **vīsitāta** sunt

et post mortem prophetāvērunt.

19 Seth et Sem apud hominēs glōriam adeptī sunt

et super omnem animam in orīgine Adam.

## 50

1 Simōn, Ōniae fīlius, sacerdōs magnus,

quī in **vītā** **suā** suffulsit domum

et in diēbus **suīs** corrōborāvit templum.

2 Templī etiam altitūdō ab ipsō **fundāta** **est**,

**substrūctūra** **ēlāta** **parietis** templī.

3 In diēbus ipsīus **excīsa** **est** **piscīna** aquārum,

**lacūs**, quasi **maris** superficiēs eius.

4 Quī cūrāvit gentem suam ā latrōne

et firmāvit eam ab obsidiōne.

5 Quam glōriōsus appāruit, cum prōspiceret ē tabernāculō

in ēgressū **domus** vēlāmentī!

6 Quasi **stēlla** **mātūtīna** in **mediō** nebulae

et quasi **lūna** **plēna** in diēbus fēstī

7 et quasi sōl refulgēns super templum Deī.

8 Quasi **arcus** refulgēns inter nebulās glōriae

et quasi flōs **rosārum** in diēbus vernīs

et quasi līlia, quae sunt in trānsitū aquae,

et quasi flōs **Libanī** in diēbus aestātis;

9 quasi **ignis** effulgēns et tūs ārdēns in igne,

10 quasi **vas** aurī solidum

ōrnātum omnī lapide pretiōsō,

11 quasi **olīva** pullulāns frūctibus

et **cupressūs** in nūbēs sē extollēns,

in accipiendō ipsum stolam glōriae et vestīrī eum in cōnsummātiōnem magnificentiae.

12 In ascēnsū **altāris** sānctī,

cum glōriam daret peribolō sānctuāriī

13 et acciperet partēs dē manū sacerdōtum,

et ipse stāns iuxtā āram,

et circā illum **corōna** frātrum,

quasi plantātiō cedrī in monte **Lībanō**,

14 sīc circā illum stetērunt quasi rāmī palmae

omnēs fīliī Aarōn in **glōriā** **suā**.

15 Oblātiō autem Dominī in manibus ipsōrum

**cōram** omnī **synagōgā** Isrāēl,

et cōnsummātiōne fungēns in **ārā**,

ōrdināns oblātiōnem **Omnipotentis**.

16 Porrēxit **manum** suam in lībātiōne

et lībāvit dē sanguine ūvae;

17 effūdit in fundāmentō **altāris**

odōrem dīvīnum excelsō Prīncipī.

18 Tunc exclāmāvērunt fīliī Aarōn,

in tubīs prōductilibus sonuērunt

et audītam fēcērunt **vōcem** magnam

in memoriam **cōram** Deō altissimō.

19 Tunc **omnis** **populus** simul properāvērunt

et **cecidērunt** in faciem super terram

adōrāre Dominum Deum suum

et dare precēs omnipotentī Deō excelsō.

20 Et laudāvērunt psallentēs in vōcibus **suīs**,

et magnus resonābat **cantus** suāvitātis plēnus.

21 Et rogāvit **populus** Dominum excelsum in prece **cōram** Misericorde,

usque dum **perfectus** **est** honor Dominī;

et mūnus suum perfēcērunt.

22 Tunc dēscendēns **manūs** suās extulit

in omnem congregātiōnem fīliōrum Isrāēl

dare benedictiōnem Dominī in labiīs **suīs**

et in nōmine ipsīus glōriārī;

23 et iterāvērunt adōrātiōnem suam,

ut acciperent benedictiōnem Altissimī.

24 Et nunc benedīcite Deum omnium,

quī **magna** facit in omnī **terrā**,

exaltāns diēs nostrōs ā ventre mātris nostrae

et faciēns nōbīscum secundum suam misericordiam.

25 Det nōbīs iūcunditātem **cordis**

et fierī pācem in diēbus nostrīs in Isrāēl per diēs sempiternōs;

26 **crēdere** Isrāēl nōbīscum **esse** Deī misericordiam,

ut **libēret** nōs in diēbus nostrīs.

27 Duās gentēs ōdit **anima** **mea**,

**tertia** autem nōn **est** quidem gēns:

28 quī **sedent** in monte Seir et Philisthim

et stultus **populus**, quī habitat in Sichimīs.

29 Doctrīnam sapientiae et disciplīnae

scrīpsit in cōdice istō **Iēsus** fīlius Sirach, Ierosolymīta,

quī effūdit sapientiam dē **corde** suō.

30 Beātus, quī in istīs versātur sermōnibus;

quī pōnit **illa** in **corde** suō, sapiēns erit semper.

31 Sī enim haec fēcerit, ad omnia valēbit,

quia timor Dominī vestīgium eius **est**.

## 51

1 Ōrātiō Iēsū fīliī Sirach.

”Cōnfitēbor tibi, Domine rēx; et collaudābō tē Deum salvātōrem meum.

2 Cōnfitēbor nōminī tuō,

quoniam adiūtor et prōtēctor **factus** **es** mihi

3 et līberāstī corpus meum ā perditiōne,

ā laqueō linguae inīquae

et ā labiīs operantium mendācium,

et in cōnspectū īnsurgentium **factus** **es** mihi adiūtor.

4 Et līberāstī mē,

secundum magnitūdinem misericordiae et nōminis tuī,

ā laqueīs **praeparātīs** ad ēscam,

5 dē manibus quaerentium animam meam

et dē multīs trībulātiōnibus, quae circumdedērunt mē,

6 ā **pressūrā** flammae, quae **circumdēdit** mē,

et dē **mediō** **ignis**, ubi nōn sum aestuātus;

7 dē altitūdine ventris īnferī

et ā **linguā** **coinquinātā** et ā verbō mendāciī,

ā iaculō linguae iniūstae.

8 Appropinquāvit usque ad mortem **animā** **meā**,

9 et **vītā** **meā** appropinquāns erat in īnfernō deorsum.

10 Circumdedērunt mē undique, et nōn erat quī adiuvāret;

respiciēns eram ad adiūtōrium hominum, et nōn erat.

11 **Memorātus** autem sum misericordiae tuae, Domine,

et operātiōnis tuae, quae ā saeculō **est**,

12 quoniam eruīs sustinentēs tē, Domine,

et līberās eōs dē manibus inīquōrum.

13 Exaltāvī dē **terrā** supplicātiōnem meam

et prō morte dēfluente dēprecātus sum.

14 Invocāvī Dominum: “Pater meus **es** tū,

nē dērelinquās mē in **diē** trībulātiōnis meae

et in tempore superbōrum **sine** adiūtōriō.

15 Laudābō **nōmen** tuum **assiduē**

et collaudābō illud in cōnfessiōne”.

Et **exaudīta** **est** ōrātiō **mea**.

16 Et līberāstī mē dē perditiōne

et ēripuistī mē dē tempore inīquō.

17 Proptereā cōnfitēbor et laudem **dīcam** tibi

et **benedīcam** nōminī Dominī.

18 Cum adhūc iūnior essem, priusquam oberrārem,

quaesīvī sapientiam **palam** in ōrātiōne **meā**;

19 ante templum postulābam prō **illā**

et usque in novissimīs inquīram eam,

et efflōruit tamquam praecōx **ūva**.

20 Laetātum **est** cor meum in **eā**,

ambulāvit pēs meus iter rēctum;

ā iuventūte **meā** investīgābam eam.

21 Inclīnāvī **modicē** aurem meam et excēpī illam

22 et multam **invēnī** mihimetīpsī sapientiam

et multum prōfēcī in **eā**:

23 dantī mihi sapientiam dabō glōriam.

24 Cōnsiliātus sum enim, ut facerem illam;

et quaesīvī bonum et nōn cōnfundar.

25 **Colluctāta** **est** **anima** **mea** in **illā**,

et in faciendō lēgem dīligēns fuī.

26 **Manus** meās extendī in altum

et incognōscibilia eius intellēxī.

27 Animam meam dīrēxī ad illam

et in pūrificātiōne **invēnī** eam.

28 Possēdī cum **ipsā** cor ab initiō;

propter **hōc** nōn dērelinquar.

29 Venter meus conturbātus **est** quaerendō illam;

proptereā bonam possēdī possessiōnem.

30 **Dēdit** mihi Dominus linguam mercēdem meam,

et in **ipsā** laudābō eum.

31 **Appropiāte** ad mē, indoctī,

et **congregāte** vōs in domō disciplīnae.

32 Quid adhūc **retardātis** in hīs,

dum animae vestrae sitiunt vehementer?

33 Aperuī **os** meum et **locūtus** sum:

“**Comparāte** vōbīs **sine** argentō

34 et collum vestrum subicite iugō,

et suscipiat **animā** **vestrā** disciplīnam:

in proximō **est** enim invenīre eam.

35 Vidēte oculīs vestrīs quia modicum labōrāvī

et **invēnī** mihi multam requiem.

36 Assūmite disciplīnam in multō numerō argentī

et cōpiōsum aurum possidēte in **eā**.

37 Laetētur **anima** **vestra** in **misericordiā** eius,

et nōn cōnfundēminī in laude ipsīus.

38 Operāminī opus vestrum ante tempus,

et dabit vōbīs mercēdem vestram in tempore suō””.


