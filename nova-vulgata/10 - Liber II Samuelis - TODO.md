**LIBER** SECUNDUS SAMUĒLIS 

1 2 3 4 5 6 7 8 9 10 11 12 13 14 15 16 17 18 19 20 21 22 23 24

1  
1 Factum **est** autem, postquam mortuus **est** Saūl, ut Dāvīd rē verterētur ā caede Amalec et manēret in Siceleg diēs duōs.
2 In **diē** autem **tertia** appāruit homō veniēns dē castrīs Saūl veste **cōnscissā** et pulvere **aspersus** caput; et, ut **venit** ad Dāvīd, **cecidit** super faciem suam et adōrāvit.
3 Dīxitque ad eum Dāvīd: “ Unde **venīs**? ”. Quī ait ad eum: “ Dē castrīs Isrāēl **fūgī** ”.
4 Et dīxit ad eum Dāvīd: “ Quid enim factum **est**? **Indicā** mihi ”. Quī ait: “ **Fugit** **populus** ex proeliō, et multī corruentēs ē **populō** mortuī sunt; sed et Saūl et **Ionathān** fīlius eius interiērunt ”.
5 Dīxitque Dāvīd ad adulēscentem, quī nūntiābat **eī**: “ Unde scīs quia mortuus **est** Saūl et **Ionathān** fīlius eius? ”.
6 Et ait adulēscēns, quī nārrābat **eī**: “ Cāsū **venī** in montem Gelboe, et Saūl incumbēbat super hastam suam. Porrō **currūs** et equitēs appropinquābant **eī**,
7 et conversus post tergum suum vidēnsque mē vocāvit. Cui cum respondissem: Adsum,
8 dīxit mihi: “Quisnam **es** tū?”. Et dīxī ad eum: Amalecitēs ego sum.
9 Et **locūtus** **est** mihi: “Stā super mē et interfice mē, quoniam tenent mē angustiae, et adhūc **tōta** **anima** **mea** in mē **est**”.
10 Stānsque super eum **occīdī** illum; sciēbam enim quod **vīvere** nōn poterat post ruīnam. Et tulī **diadēma**, quod erat in **capite** eius, et armillam dē brāchiō illīus et attulī ad tē dominum meum hūc ”.
11 Apprehendēns autem Dāvīd vestīmenta **sua** scidit omnēsque **virī**, quī erant cum eō;
12 et plānxērunt et flēvērunt et ieiūnāvērunt usque ad vesperam super Saūl et super **Ionathān** fīlium eius et super **populum** Dominī et super domum Isrāēl, quod corruissent gladiō.
13 Dīxitque Dāvīd ad iuvenem, quī nūntiāverat **eī**: “ Unde **es**? ”. Quī respondit: “ Fīlius hominis advenae Amalecitae ego sum ”.
14 Et ait ad eum Dāvīd: “ Quārē nōn timuistī **mittere** **manum** tuam, ut **occīderēs** chrīstum Dominī? ”.
15 Vocānsque Dāvīd ūnum dē puerīs ait: “ Accēdēns irrue in eum ”. Quī percussit illum, et mortuus **est**.
16 Et ait ad eum Dāvīd: “ Sanguis tuus super caput tuum; **os** enim tuum locūtum **est** adversum tē dīcēns: “Ego interfēcī chrīstum Dominī” ”.
17 Plānxit autem Dāvīd plānctum huiuscemodī super Saūl et super **Ionathān** fīlium eius;
18 et praecēpit, ut docērent fīliōs Iūdae canticum **Arcus**, sīcut scrīptum **est** in **librō** Iūstī, et ait:
19 “ Inclitī, ō Isrāēl, super montēs tuōs interfectī,
quōmodo **cecidērunt** fortēs!
20 Nōlīte annūntiāre in Geth
neque annūntiētis in compitīs Ascalōnis,
nē forte laetentur fīliae Philisthim,
nē exsultent fīliae incircumcīsōrum.
21 Montēs Gelboē, nec rōs nec pluviae veniant super vōs,
neque sint agrī oblātiōnum!
Quia ibi abiectus **est** clipeus fortium,
clipeus Saūl, quasi nōn **esset** **ūnctus** oleō.
22 Ā sanguine interfectōrum, ab adipe fortium
**arcus** **Ionathān** numquam rediit retrōrsum,
et gladius Saūl nōn **est** reversus **inānīs**.
23 Saūl et **Ionathān** amābilēs et **decorī** in **vītā** **suā**,
in morte **quoque** nōn sunt dīvīsī,
aquilīs vēlōciōrēs, leōnibus fortiōrēs.
24 Fīliae Isrāēl, super Saūl **flētē**,
quī vestiēbat vōs coccinō in dēliciīs, quī praebēbat ōrnāmenta **aurea** cultuī vestrō.
25 Quōmodo **cecidērunt** fortēs in proeliō!
**Ionathān** in excelsīs tuīs occīsus **est**.
26 Doleō super tē, frāter mī **Ionathān**,
**suāvis** nimis mihi;
**mīrābilis** amor tuus mihi
super amōrem mulierum.
27 Quōmodo **cecidērunt** fortēs,
et periērunt **arma** **bellica**! ”.
2
1 Igitur post haec cōnsuluit Dāvīd Dominum dīcēns: “ Num ascendam in ūnam dē cīvitātibus Iūdae? ”. Et ait Dominus ad eum: “ Ascende ”. Dīxitque Dāvīd: “ Quō ascendam? ”. Et respondit **eī**: “ In **Hebrōn** ”.
2 Ascendit ergō Dāvīd et duae uxōrēs eius, Achinoam Iezrahelītēs et Abigail uxor Nabal dē Carmel;
3 sed et virōs, quī erant cum eō, dūxit Dāvīd singulōs cum domō **suā**, et mānsērunt in oppidīs **Hebrōn**.
4 Vēnēruntque **virī** Iūdae et ūnxērunt ibi Dāvīd, ut rēgnāret super domum Iūdae.
Et nūntiātum **est** Dāvīd quod **virī** Iabēs Galaad sepelīssent Saūl.
5 Mīsit ergō Dāvīd nūntiōs ad virōs Iabēs Galaad dīxitque ad eōs: “ Benedictī vōs Dominō, quī fēcistis misericordiam hanc cum dominō vestrō Saūl et sepelīstis eum.
6 Et nunc faciat quidem vōbīs Dominus misericordiam et vēritātem; sed et ego reddam vōbīs similiter bonum, eō quod **fēcerītis** istud.
7 Nunc autem cōnfortentur **manūs** vestrae, et **ēstote** fortēs; licet enim mortuus sit dominus vester Saūl, tamen mē ūnxit **domus** Iūdae in rēgem sibi ”.
8 Abner autem fīlius Ner prīnceps **exercitus** Saūl tulit Isbaal fīlium Saūl et dūxit eum in Mahanaim
9 rēgemque cōnstituit super Galaad et super Aser et super Iezrahel et super Ephraim et super Beniamin et super Isrāēl ūniversum.
10 Quadrāgintā annōrum erat Isbaal fīlius Saūl, cum rēgnāre coepisset super Isrāēl, et duōbus annīs rēgnāvit; **sōla** autem **domus** Iūdae sequēbātur Dāvīd.
11 Et fuit numerus diērum, quōs commorātus **est** Dāvīd imperāns in **Hebrōn** super domum Iūdae, septem annōrum et sex mēnsium.
12 **Ēgressus**que **est** Abner fīlius Ner et puerī Isbaal fīliī Saūl dē Mahanaim in Gabaōn.
13 Porrō Ioab fīlius Sarviae et puerī Dāvīd ēgressī sunt et occurrērunt eīs iuxtā piscīnam Gabaōn; et, cum in ūnum convēnissent ē regiōne, cōnstitērunt hī ex **ūnā** **parte** piscīnae et illī ex **alterā**.
14 Dīxitque Abner ad Ioab: “ Surgant puerī et lūdant **cōram** nōbīs ”. Et respondit Ioab: “ Surgant ”.
15 Surrēxērunt ergō et trānsiērunt numerō duodecim dē Beniamin ex **parte** Isbaal fīliī Saūl, et duodecim dē puerīs Dāvīd.
16 Apprehēnsōque ūnusquisque **capite** **comparis** **suī**, dēfīxit gladium in **latus** contrāriī, et **cecidērunt** simul; vocātumque **est** **nōmen** locī illīus ager Laterum in Gabaōn.
17 Et ortum **est** bellum dūrum valdē in **diē** **illa**, fugātusque **est** Abner et **virī** Isrāēl ā puerīs Dāvīd.
18 Erant autem ibi trēs fīliī Sarviae: Ioab et Abisāī et Asael. Porrō Asael cursor vēlōcissimus fuit quasi ūnus ex capreīs, quae **morantur** in campīs.
19 Persequēbātur autem Asael Abner et nōn dēclīnāvit ad dextram sīve ad sinistram omittēns persequī Abner.
20 Respexit itaque Abner post tergum suum et ait: “ Tūne **es** Asael? ”. Quī respondit: “ Ego sum ”.
21 Dīxitque **eī** Abner: “ **Vade** ad dextram sīve ad sinistram et apprehende ūnum dē adulēscentibus et tolle tibi **spolia** eius ”. Nōluit autem Asael **omittere** quīn urgēret eum.
22 Rūrsumque **locūtus** **est** Abner ad Asael: “ Recēde, nōlī mē sequī, nē compellar **cōnfodere** tē in terram et **levāre** nōn poterō faciem meam ad Ioab frātrem tuum ”.
23 Quī audīre contempsit et nōluit dēclīnāre. Percussit ergō eum Abner, **āversā** **hastā** in inguine, et exiit **hastā** retrōrsum, et mortuus **est** ibi. Omnēsque quī trānsībant per locum, in quō **cecīderat** Asaēl et mortuus erat, subsistēbant.
24 Persequentibus autem Ioab et Abisāī fugientem Abner, sōl occubuit; et vēnērunt usque ad collem Amma, quī **est** ex adversō Gaiah in **viā** dēsertī in Gabaōn.
25 Congregātīque sunt fīliī Beniamin ad Abner et conglobātī in ūnum cuneum stetērunt in summitāte tumulī ūnīus.
26 Et exclāmāvit Abner ad Ioab et ait: “ Num usque ad interneciōnem tuus mucrō dēsaeviet? An ignōrās quod **perīculōsa** sit dēspērātiō? Usquequō nōn **dīcis** **populō**, ut omittat persequī frātrēs suōs? ”.
27 Et ait Ioab: “ Vīvit Deus, **nisi** **locūtus** fuissēs, usque **manē** nōn recessisset **populus** persequēns ūnusquisque frātrem suum ”.
28 Īnsonuit ergō Ioab **būcina**, et stetit **omnis** **exercitus**; nec persecūtī sunt **ultrā** Isrāēl neque certāvērunt amplius.
29 Abner autem et **virī** eius abiērunt per Arabam **tōtā** nocte **illā** et trānsiērunt Iordānem et, **lūstrātō** **tōtō** saltū Bethrōn, vēnērunt Mahanaim.
30 Porrō Ioab reversus, omissō Abner, congregāvit omnem **populum**; et dēfuērunt dē puerīs Dāvīd decem et novem **virī**, exceptō Asaele;
31 servī autem Dāvīd percussērunt dē Beniamin et ex **virīs**, quī erant cum Abner, trecentōs sexāgintā, quī et mortuī sunt.
32 Tulēruntque Asael et sepeliērunt eum in sepulcrō patris **suī** in Bethlehem. Et ambulāvērunt **tōtā** nocte Ioab et **virī**, quī erant cum eō, et in ipsō crepusculō pervēnērunt in **Hebrōn**.
3
1 **Facta** **est** ergō **longa** concertātiō inter domum Saūl et inter domum Dāvīd: Dāvīd semper invalēscēns, **domus** autem Saūl dēcrēscēns cotīdiē.
2 **Nātī** **quoque** sunt fīliī Dāvīd in **Hebrōn**. Fuitque prīmōgenitus eius Amnōn dē Achinoam Iezrahelitīde,
3 et post eum Cheleab dē Abigail uxōre Nabal dē Carmel, porrō tertius Absalom fīlius Maacha fīliae Tholmāī **rēgis** Gesur,
4 quārtus autem Adoniās fīlius Haggith et quīntus Saphatia fīlius Abital,
5 sextus **quoque** Iethraam dē Eglā uxōre Dāvīd. Hī **nātī** sunt Dāvīd in **Hebrōn**.
6 Cum ergō **esset** proelium inter domum Saūl et domum Dāvīd, Abner fīlius Ner regēbat domum Saūl.
7 Fuerat autem **Saulī** **concubīna** nōmine Resphā **fīlia** Aia. Dīxitque Isbaal ad Abner:
8 “ Quārē **ingressus** **es** ad concubīnam patris meī? ”. Quī īrātus nimis propter verba Isbaal ait: “ Numquid caput **canis** ego sum dē **Iūdā**? Hodiē faciō misericordiam super domum Saūl patris tuī et super frātrēs et proximōs eius et nōn trādidī tē in manū Dāvīd. Et tū requīsīstī in mē quod arguerēs prō muliere hodiē.
9 Haec faciat Deus Abner et haec addat **eī**, **nisi**, quōmodo iūrāvit Dominus Dāvīd, sīc faciam cum eō,
10 ut trānsferātur rēgnum dē domō Saūl, et cōnfirmētur thronus Dāvīd super Isrāēl et super Iūdam ā **Dān** usque Bersabee ”.
11 Et nōn potuit respondēre **eī** quidquam, quia metuēbat illum.
12 Mīsit ergō Abner nūntiōs ad Dāvīd prō sē dīcentēs: “ Cuius **est** **terra**? ”, et ut loquerentur: “ Fac mēcum amīcitiās, et erit **manus** **mea** tēcum, et redūcam ad tē ūniversum Isrāēl ”.
13 Quī ait: “ **Optimē**, ego faciam tēcum amīcitiās, sed ūnam rem petō ā tē dīcēns: Nōn vidēbis faciem meam, **nisi** prius **addūxerīs** Michol fīliam Saūl; et sīc veniēs et vidēbis mē ”.
14 Mīsit autem Dāvīd nūntiōs ad Isbaal fīlium Saūl dīcēns: “Redde uxōrem meam Michol, quam dēspondī mihi centum praepūtiīs Philisthim ”.
15 Mīsit ergō Isbaal et tulit eam ā **virō** suō Phaltiel fīliō Lais.
16 Sequēbāturque eam vir suus plōrāns usque Bahurim; et dīxit ad eum Abner: “ **Vade**, **revertere** ”. Quī reversus **est**.
17 Sermōnem **quoque** intulit Abner ad seniōrēs Isrāēl dīcēns: “ Tam **heri** quam **nūdius**tertius quaerēbātis Dāvīd, ut rēgnāret super vōs;
18 nunc ergō facite, quoniam Dominus **locūtus** **est** ad Dāvīd dīcēns: “In manū servī meī Dāvīd salvābō **populum** meum Isrāēl dē manū Philisthim et omnium inimīcōrum eius” ”.
19 **Locūtus** **est** autem Abner etiam ad Beniamin; et abiit, ut loquerētur ad Dāvīd in **Hebrōn** omnia, quae placuerant Isrāēl et ūniversō Beniamin.
20 **Venit**que ad Dāvīd in **Hebrōn** cum vīgintī **virīs**, et fēcit Dāvīd Abner et **virīs** eius, quī vēnerant cum eō, convīvium.
21 Et dīxit Abner ad Dāvīd: “ Surgam, ut congregem ad tē dominum meum rēgem omnem Isrāēl, et ineant tēcum foedus, et imperēs omnibus, sīcut dēsīderat **anima** **tua** ”.
Cum ergō dēdūxisset Dāvīd Abner, et ille īsset in pāce,
22 puerī Dāvīd et Ioab vēnērunt ab expedītiōne cum **praedā** **magnā**. Abner autem nōn erat cum Dāvīd in **Hebrōn**, quia iam dīmīserat eum, et **profectus** fuerat in pāce,
23 et Ioab et **omnis** **exercitus**, quī erat cum eō, posteā vēnerant. Nūntiātum **est** itaque Ioab ā nārrantibus: “ **Venit** Abner fīlius Ner ad rēgem, et dīmīsit eum, et abiit in pāce ”.
24 Et **ingressus** **est** Ioab ad rēgem et ait: “ Quid fēcistī? Ecce **venit** Abner ad tē; quārē dīmīsistī eum, et abiit et recessit?
25 Ignōrās Abner fīlium Ner? **Certē** ad **hōc** **venit**, ut dēciperet tē et scīret exitum tuum et introitum tuum et nōsset omnia quae agis ”.
26 **Ēgressus** itaque Ioab ā Dāvīd mīsit nūntiōs post Abner, et redūxērunt eum ā **cisternā** Sira, ignōrante Dāvīd.
27 Cumque redīsset Abner in **Hebrōn**, seorsum abdūxit eum Ioab ad **medium** portae, ut loquerētur **eī** **quiēte**, et percussit illum ibi in inguine, et mortuus **est** in ultiōnem sanguinis Asael frātris eius.
28 Quod cum audīsset Dāvīd rem iam gestam, ait: “ Mundus ego sum et rēgnum meum apud Dominum usque in sempiternum ā sanguine Abner fīliī Ner;
29 et veniat super caput Ioab et super omnem domum patris eius, nec dēficiat dē domō Ioab flūxum morbidum sustinēns, leprōsus et tenēns fūsum et cadēns gladiō et indigēns pāne ”.
30 Igitur Ioab et Abisaī frāter eius interfēcērunt Abner, eō quod **occīdisset** Asaēl frātrem eōrum in Gabaōn in proeliō.
31 Dīxit autem Dāvīd ad Ioab et ad omnem **populum**, quī erat cum eō: “ Scindite vestīmenta **vestra** et accingiminī saccīs et plangite ante exequiās Abner ”. Porrō rēx Dāvīd sequēbātur feretrum.
32 Cumque sepelīssent Abner in **Hebrōn**, **levāvit** rēx Dāvīd **vōcem** suam et flēvit super tumulum Abner; flēvit autem et **omnis** **populus**.
33 Plangēnsque rēx et lūgēns Abner ait:
“ Numquid, ut **mōrī** **solent** īnsēnsātī,
**mōrī** dēbuit Abner?
34 **Manus** tuae ligātae nōn erant,
et **pedēs** tuī nōn erant compedibus aggravātī;
sed, sīcut **solent** **cadere** **cōram** fīliīs inīquitātis, corruistī ”.
Congeminānsque **omnis** **populus** flēvit super eum.
35 Cumque vēnisset **ūniversa** multitūdō reficere Dāvīd pāne **clārā** adhūc **diē**, iūrāvit Dāvīd dīcēns: “ Haec faciat mihi Deus et haec addat, sī ante occāsum **sōlis** gustāverō pānem vel aliud quidquam ”.
36 **Omnis**que **populus** audīvit; et placuit eīs, sīcut **cūncta**, quae fēcit rēx, **bona** erant in cōnspectū tōtīus **populī**.
37 Et cognōvit omne vulgus et ūniversus Isrāēl in **diē** **illa** quoniam nōn āctum fuisset ā **rēge**, ut **occīderētur** Abner fīlius Ner.
38 Dīxit **quoque** rēx ad servōs suōs: “ Num **ignōrātis** quoniam prīnceps et maximus **cecidit** hodiē in Isrāēl?
39 Ego vērō adhūc **dēbilis** sum, quamvīs sim **ūnctus** rēx; **virī** autem istī fīliī Sarviae dūriōrēs sunt quam ego. Retribuat Dominus facientī **mālum** iuxtā malitiam suam ”.
4
1 Audīvit autem Isbaal fīlius Saūl quod **cecidisset** Abner in **Hebrōn**, et dissolūtae sunt **manūs** eius, **omnis**que Isrāēl perturbātus **est**.
2 Duo autem **virī** **ducēs** turmārum erant fīliō Saūl, **nōmen** ūnī Baana et **nōmen** alterī Rechab fīliī Remmon Berothitae dē fīliīs Beniamin; siquidem et Beroth **reputāta** **est** in Beniamin.
3 Fūgerant enim Berothitae in Getthaim, factīque sunt ibi advenae usque in tempus **hoc**.
4 Erat autem **Ionathān** fīliō Saūl fīlius **dēbilis** pedibus. **Quīnquennis** enim fuit, quandō **venit** nūntius dē Saūl et **Ionathān** ex Iezrahel. Tollēns itaque eum nūtrīx **sua** **fugit**; cumque festīnāret, ut fugeret, **cecidit** et claudus **effectus** **est** habuitque vocābulum Meribbaal.
5 Venientēs igitur fīliī Remmon Berothitae, Rechab et Baāna, ingressī sunt, fervente **diē**, domum Isbaal, quī dormiēbat super strātum suum merīdiē; et **ōstiāria** **domus** pūrgāns trīticum obdormīvit.
6 Ingressī sunt ergō usque interiōra **domūs** et percussērunt eum in inguine Rechab et Baānā frāter eius et fūgērunt.
7 Cum autem ingressī fuissent domum, ille dormiēbat super **lectum** suum in conclāvī, et percutientēs interfēcērunt eum; sublātōque **capite** eius, abiērunt per viam Arabae **tōtā** nocte.
8 Et attulērunt caput Isbaal ad Dāvīd in **Hebrōn** dīxēruntque ad rēgem: “ Ecce caput Isbaal fīliī Saūl inimīcī tuī, quī quaerēbat animam tuam; et **dedit** Dominus dominō meō **rēgī** ultiōnēs hodiē dē Saūl et dē sēmine eius ”.
9 Respondēns autem Dāvīd Rechab et Baāna frātrī eius fīliīs Remmōn Berothitae dīxit ad eōs: “ Vīvit Dominus, quī ēruit animam meam dē omnī **angustiā**,
10 quoniam eum, quī annūntiāverat mihi et dīxerat: “Mortuus **est** Saūl”, quī putābat sē **prōspera** nūntiāre, tenuī et **occīdī** in Siceleg, cui oportēbat mē dare mercēdem prō nūntiō;
11 quantō **magis** nunc, cum hominēs impiī interfēcērunt **virum** innoxium in domō **suā** super **lectum** suum, nōn quaeram sanguinem eius dē manū **vestrā** et auferam vōs dē **terrā**? ”.
12 Praecēpit itaque Dāvīd puerīs, et interfēcērunt eōs; praecīdentēsque **manūs** et **pedēs** eōrum suspendērunt eōs super piscīnam in **Hebrōn**. Caput autem Isbaal tulērunt et sepeliērunt in sepulcrō Abner in **Hebrōn**.
5
1 Et vēnērunt ūniversae **tribūs** Isrāēl ad Dāvīd in **Hebrōn** dīcentēs: “ Ecce nōs **os** tuum et **carō** **tua** sumus.
2 Sed et **heri** et **nūdius**tertius, cum **esset** Saūl rēx super nōs, tū erās ēdūcēns et redūcēns Isrāēl. Dīxit autem Dominus ad tē: “Tū pāscēs **populum** meum Isrāēl et tū **eris** dux super Isrāēl” ”.
3 Vēnērunt **quoque** omnēs senēs Isrāēl ad rēgem in **Hebrōn**, et percussit cum eīs rēx Dāvīd foedus in **Hebrōn** **cōram** Dominō; ūnxēruntque Dāvīd in rēgem super Isrāēl.
4 Trīgintā annōrum erat Dāvīd, cum rēgnāre coepisset, et quadrāgintā annīs rēgnāvit:
5 in **Hebrōn** rēgnāvit super Iūdam septem annīs et sex mēnsibus; in Ierusālem autem rēgnāvit trīgintā **tribus** annīs super omnem Isrāēl et Iūdam.
6 Et abiit rēx et omnēs **virī**, quī erant cum eō, in Ierusālem ad Iebusaeum habitātōrem terrae. Quī dīxit ad Dāvīd: “Nōn ingrediēris hūc, sed dēpellent tē caecī et claudī ”, significantēs: “ Nōn ingrediētur Dāvīd hūc ”.
7 Cēpit autem Dāvīd arcem **Sīōn**: haec **est** cīvitās Dāvīd.
8 Dīxerat enim Dāvīd in **diē** **illa**: “ **Omnis**, quī percutiet Iebusaeum, attingat per cunīculum **fontis** claudōs et caecōs exōsōs animae Dāvīd ”. Idcircō dīcitur in prōverbiō: “ Caecus et claudus nōn intrābunt in domum ”.
9 Habitāvit autem Dāvīd in **arce** et vocāvit eam Cīvitātem Dāvīd; et aedificāvit per gȳrum ā Mellō et intrīnsecus.
10 Et ībat prōficiēns atque succrēscēns, et Dominus, Deus exercituum, erat cum eō.
11 Mīsit **quoque** Hīram rēx Tyrī nūntiōs ad Dāvīd et ligna **cedrina** et artificēs lignōrum artificēsque lapidum prō parietibus; et aedificāvērunt domum Dāvīd.
12 Et cognōvit Dāvīd quoniam cōnfirmāsset eum Dominus rēgem super Isrāēl et quoniam exaltāsset rēgnum eius super **populum** suum Isrāēl.
13 Accēpitque Dāvīd adhūc concubīnās et uxōrēs dē Ierusālem, postquam vēnerat dē **Hebrōn**; **nātī**que sunt Dāvīd et aliī fīliī et fīliae.
14 Et haec **nōmina** eōrum, quī **nātī** sunt **eī** in Ierusālem: Samua et Sobab et Nathan et Salomōn
15 et Iebahar et Elisua et Napheg
16 et Iaphia et Elisama et Ēliada et Eliphalet.
17 Audiērunt vērō Philisthim quod ūnxissent Dāvīd rēgem super Isrāēl et ascendērunt ūniversī, ut quaererent Dāvīd. Quod cum audīsset Dāvīd, dēscendit in praesidium;
18 Philisthim autem venientēs diffūsī sunt in **valle** Raphaim.
19 Et cōnsuluit Dāvīd Dominum dīcēns: “ Sī ascendam ad Philisthim? Et sī dabis eōs in manū **meā**? ”. Et dīxit Dominus ad Dāvīd: “Ascende, quia trādēns dabō Philisthim in manū **tuā** ”.
20 **Venit** ergō Dāvīd in Baalpharasim (id **est** Dominus dīruptiōnum); et percussit eōs ibi et dīxit: “Dīvīsit Dominus inimīcōs meōs **cōram** mē, sīcut dīviduntur aquae ”. Proptereā vocātum **est** **nōmen** locī illīus Baalpharasim.
21 Et relīquērunt ibi sculptilia **sua**, quae tulit Dāvīd et **virī** eius.
22 Et addidērunt adhūc Philisthim ut ascenderent et diffūsī sunt in **valle** Raphaim.
23 Cōnsuluit autem Dāvīd Dominum, quī respondit: “ Nōn ascendās, sed gȳrā post tergum eōrum et veniēs ad eōs ex adversō arborum celthium
24 et, cum **audierīs** sonitum **gradientīs** in cacūmine arborum celthium, tunc inībis proelium, quia tunc ēgrediētur Dominus ante faciem tuam, ut percutiat **castra** Philisthim ”.
25 Fēcit itaque Dāvīd, sīcut praecēperat **eī** Dominus; et percussit Philisthim dē Gabaōn usque dum veniās Gazer.
6
1 Congregāvit autem rūrsum Dāvīd omnēs ēlēctōs ex Isrāēl trīgintā **mīlia**.
2 Surrēxitque Dāvīd et abiit, et ūniversus **populus**, quī erat cum eō, in Baala Iūdae, ut addūcerent inde arcam Deī, super quam invocātum **est** **nōmen** Dominī exercituum **sedentis** in cherubim super eam.
3 Et imposuērunt arcam Deī super plaustrum novum tulēruntque eam dē domō Abinadab, quī erat in colle. Oza autem et Ahīō fīliī Abinadab minābant plaustrum:
4 Oza ambulābat iuxtā arcam, et Ahiō praecēdēbat eam.
5 Dāvīd autem et **omnīs** Isrāēl lūdēbant **cōram** Dominō omnī virtūte in canticīs et citharīs et lyrīs et tympanīs et sīstrīs et cymbalīs.
6 Postquam autem vēnērunt ad āream Nachon, extendit **manum** Oza ad arcam Deī et tenuit eam, quoniam bovēs lascīvientēs prōrūpērunt.
7 Īrātusque **est** indignātiōne Dominus contrā Ozam et percussit eum super temeritāte; quī mortuus **est** ibi iuxtā arcam Deī.
8 Contrīstātus autem **est** Dāvīd, eō quod dīruptiōnem dīrūpisset Dominus in Ozam; et vocātum **est** **nōmen** locī illīus Pharesoza (id **est** Dīruptiō Ozae) usque in diem hanc.
9 Et extimuit Dāvīd Dominum in **diē** **illā** dīcēns: “ Quōmodo ingrediētur ad mē **arca** Dominī? ”.
10 Et nōluit **dīvertere** ad sē arcam Dominī in cīvitāte Dāvīd, sed dīvertit eam in domum Obededom Getthaēī.
11 Et habitāvit **arca** Dominī in domō Obededom Getthaēī **tribus** mēnsibus, et benedīxit Dominus Obededom et omnem domum eius.
12 Nūntiātumque **est** **rēgī** Dāvīd: “ Benedīxit Dominus Obededom et omnia eius propter arcam Deī ”. Abiit ergō Dāvīd et addūxit arcam Deī dē domō Obededom in cīvitātem Dāvīd cum gaudiō.
13 Cumque prōgressī **essent**, quī portābant arcam Dominī, sex **passūs**, immolāvit bovem et vitulum sagīnātum,
14 et Dāvīd saltābat **tōtīs** vīribus ante Dominum. Porrō Dāvīd erat accīnctus ephod līneō.
15 Et Dāvīd et **omnis** **domūs** Isrāēl dūcēbant arcam Dominī in iūbilō et in clangōre būcinae.
16 Cumque intrāsset **arca** Dominī in cīvitātem Dāvīd, Michol **fīliā** Saūl prōspiciēns per fenestram vīdit rēgem Dāvīd subsilientem atque saltantem **cōram** Dominō et dēspexit eum in **corde** suō.
17 Et intrōdūxērunt arcam Dominī et posuērunt eam in locō suō in **mediō** tabernāculī, quod tetenderat **eī** Dāvīd; et obtulit Dāvīd **cōram** Dominō holocausta et **pācifica**.
18 Cumque complēsset offerēns holocaustum et **pācifica**, benedīxit **populō** in nōmine Dominī exercituum.
19 Et partītus **est** multitūdinī ūniversae Isrāēl tam **virō** quam mulierī singulīs collȳridam **pānīs** ūnam et laganum palmārum ūnum et palatham ūnam. Et abiit **omnis** **populus** ūnusquisque in domum suam.
20 Reversusque **est** et Dāvīd, ut benedīceret domuī suae, et **ēgressa** Michol **fīliā** Saūl in occursum Dāvīd ait: “ Quam glōriōsus fuit hodiē rēx Isrāēl discooperiēns sē ante ancillās servōrum suōrum, quasi sī nūdētur ūnus dē scurrīs! ”.
21 Dīxitque Dāvīd ad Michol: “ Ante Dominum saltō. Benedictus Dominus, quī ēlēgit mē potius quam patrem tuum et quam omnem domum eius, ut cōnstitueret mē ducem super **populum** Dominī, super Isrāēl!
22 Lūdam in cōnspectū Dominī et vīlior fīam plūs quam **factus** sum et **erō** **dēiectūs** in oculīs meīs, sed apud ancillās, dē quibus **locūta** **es**, glōriōsior appārēbō ”.
23 Igitur Michol fīliae Saūl nōn **est** **nātus** fīlius usque ad diem **mortis** suae.
7
1 Factum **est** autem cum sēdisset rēx in domō **suā**, et Dominus dedisset **eī** requiem undique ab ūniversīs inimīcīs **suīs**,
2 dīxit ad Nathan prophētam: “ Vidēsne quod ego habitem in domō **cedrinā**, et **arca** Deī **posita** sit in **mediō** pellium? ”.
3 Dīxitque Nathan ad rēgem: “ Omne, quod **est** in **corde** tuō, **vāde**, fac, quia Dominus tēcum **est** ”.
4 Factum **est** autem in nocte **illa**, et ecce sermō Dominī ad Nathan dīcēns:
5 “ **Vade** et **loquere** ad servum meum Dāvīd: Haec dīcit Dominus: Numquid tū aedificābis mihi domum ad habitandum?
6 Numquam enim habitāvī in domō ex **diē**, **quā** ēdūxī fīliōs Isrāēl dē **terrā** Aegyptī, usque in diem hanc, sed ambulābam in tabernāculō et in tentōriō.
7 Per **cūncta** **loca**, quae trānsīvī cum omnibus fīliīs Isrāēl, numquid loquēns **locūtus** sum ad ūnum dē iūdicibus Isrāēl, cui praecēpī, ut pāsceret **populum** meum Isrāēl, dīcēns: Quārē nōn aedificāstis mihi domum cedrinam?
8 Et nunc haec **dīcēs** servō meō Dāvīd: Haec dīcit Dominus exercituum: Ego tulī tē dē pāscuīs sequentem gregēs, ut **essēs** dux super **populum** meum Isrāēl,
9 et fuī tēcum in omnibus, ubicumque ambulāstī, et interfēcī ūniversōs inimīcōs tuōs ā faciē **tuā**; fēcīque tibi **nōmen** grande iuxtā **nōmen** magnōrum, quī sunt in **terrā**.
10 Et pōnam locum **populō** meō Isrāēl et plantābō eum, et habitābit in eō et nōn turbābitur amplius; nec addent fīliī inīquitātis ut afflīgant eum sīcut prius
11 et ex **diē**, **quā** cōnstituī iūdicēs super **populum** meum Isrāēl, et requiem dabō tibi ab omnibus inimīcīs tuīs. Praedīcitque tibi Dominus quod domum faciat tibi Dominus.
12 Cumque complētī fuerint diēs tuī, et **dormierīs** cum patribus tuīs, suscitābō sēmen tuum post tē, quod ēgrediētur dē vīsceribus tuīs; et firmābō rēgnum eius.
13 Ipse aedificābit domum nōminī meō, et stabiliam thronum rēgnī eius usque in sempiternum.
14 Ego **erō** **eī** in patrem, et ipse erit mihi in fīlium; quī sī **inīquē** aliquid gesserit, arguam eum in **virgā** **virōrum** et in **plāgīs** fīliōrum hominum.
15 Misericordiam autem meam nōn auferam ab eō, sīcut abstulī ā Saūl, quem āmōvī ā faciē **tuā**;
16 et **stabilis** erit **domus** **tua** et rēgnum tuum usque in aeternum ante faciem meam, et thronus tuus erit firmus iūgiter ”.
17 Secundum omnia verba haec et iuxtā ūniversam vīsiōnem istam sīc **locūtus** **est** Nathan ad Dāvīd.
18 **Ingressus** **est** autem rēx Dāvīd et sēdit **cōram** Dominō et dīxit: “ **Quis** ego sum, Domine Deus, et quae **domus** **mea**, quia addūxistī mē hucusque?
19 Sed et **hoc** **parum** vīsum **est** in cōnspectū tuō, Domine Deus, et **locūtus** **es** etiam dē domō servī tuī in longinquum, et **ista** **est** lēx hominis, Domine Deus!
20 Quid ergō **addere** poterit adhūc Dāvīd, ut loquātur ad tē? Tū enim scīs servum tuum, Domine Deus.
21 Propter verbum tuum et secundum cor tuum fēcistī omnia magnālia haec, **ita** ut **nota** facerēs servō tuō.
22 Idcircō magnus **es**, Domine Deus, quia nōn **est** **similis** tuī; neque **est** Deus extrā tē, iuxtā omnia, quae audīvimus auribus nostrīs.
23 Quae **est** autem ut **populus** tuus Isrāēl **ūna** gēns in **terrā**, propter quam īvit Deus, ut redimeret eam sibi in **populum** et pōneret sibi **nōmen** faceretque eīs magnālia et horribilia, ut ēicerēs ā faciē **populī** tuī, quem redēmistī tibi ex Aegyptō, gentēs et deōs eōrum?
24 Et firmāstī tibi **populum** tuum Isrāēl in **populum** sempiternum; et tū, Domine, **factus** **es** eīs in Deum.
25 Nunc ergō, Domine Deus, verbum, quod **locūtus** **es** super servum tuum et super domum eius, cōnfirmā in sempiternum et fac, sīcut **locūtus** **es**!
26 Et magnificētur **nōmen** tuum usque in sempiternum, atque **dīcātur**: “Dominus exercituum **est** Deus super Isrāēl”. Et **domus** servī tuī Dāvīd erit **stabilīta** **cōram** tē,
27 quia tū, Domine exercituum, Deus Isrāēl, revēlāstī aurem servī tuī dīcēns: “Domum aedificābō tibi”. Proptereā **invēnit** servus tuus cor suum, ut ōrāret tē ōrātiōne hāc.
28 Nunc ergō, Domine Deus, tū **es** Deus, et verba **tua** erunt **vēra**; cum ergō **locūtus** sīs ad servum tuum **bona** haec,
29 dignāre igitur **benedīcere** domuī servī tuī, ut sit in sempiternum **cōram** tē, quia tū, Domine Deus, **locūtus** **es**, et benedictiōne **tua** benedīcētur **domus** servī tuī in sempiternum ”.
8
1 Factum **est** autem post haec, percussit Dāvīd Philisthim et humiliāvit eōs; et tulit Dāvīd Geth et urbēs eius dē manū Philisthim.
2 Et percussit Moab et mēnsus **est** eōs fūniculō sternēns eōs in **terrā**; mēnsus **est** autem duōs fūniculōs ad **occīdendum** et ūnum fūniculum plēnum ad vīvificandum; **factus**que **est** Moab Dāvīd serviēns sub tribūtō.
3 Et percussit Dāvīd Adadezer fīlium Rohob rēgem Sobā, quandō **profectus** **est**, ut dominārētur super flūmen **Euphrāten**.
4 Et captīs Dāvīd ex **parte** eius mīlle septingentīs equitibus et vīgintī mīlibus peditum, subnervāvit omnēs iugālēs curruum; dērelīquit autem ex eīs centum **currūs**.
5 **Venit** **quoque** **Syria** Damascī, ut praesidium ferret Adadezer **rēgī** Soba, et percussit Dāvīd dē **Syriā** vīgintī duo **mīlia** **virōrum**;
6 et posuit Dāvīd praesidium in **Syriā** Damascī; **facta**que **est** **Syria** Dāvīd serviēns sub tribūtō. Et **auxiliātus** **est** Dominus Dāvīd in omnibus, ad quaecumque **profectus** **est**.
7 Et tulit Dāvīd **arma** **aurea**, quae habēbant servī Adadezer, et dētulit **eā** in Ierusālem;
8 et dē Tebah et dē Berothāī cīvitātibus Adadezer tulit rēx Dāvīd aes multum nimis.
9 Audīvit autem Thoū rēx Emath quod percussisset Dāvīd omne rōbur Adadezer
10 et mīsit Thoū Adoram fīlium suum ad rēgem Dāvīd, ut salūtāret eum congrātulāns et grātiās ageret eō quod pugnāsset cum Adadezer et percussisset eum; **hostis** quippe erat Thou Adadezer. Attulit autem Adoram et vāsa **argentea** et vāsa **aurea** et vāsa **aerea**,
11 quae et **ipsa** sānctificāvit rēx Dāvīd Dominō cum argentō et aurō, quae sānctificāverat dē ūniversīs gentibus, quās subēgerat:
12 dē **Syriā** et Moab et fīliīs Ammōn et Philisthim et Amalec et dē manibus Adadezer fīliī Rohob **rēgis** Soba.
13 Fēcit **quoque** sibi Dāvīd **nōmen** cum reverterētur, **percussa** **Idūmaea** in **valle** Salis, caesīs decem et octo mīlibus.
14 Et posuit in **Idūmaea** praesidia; et **facta** **est** **ūniversa** **Idūmaea** serviēns Dāvīd. Et **auxiliātus** **est** Dominus Dāvīd in omnibus, ad quaecumque **profectus** **est**.
15 Et rēgnāvit Dāvīd super omnem Isrāēl; faciēbat **quoque** Dāvīd iūdicium et iūstitiam omnī **populō** suō.
16 Ioab autem fīlius Sarviae erat super **exercitum**; porrō Iosaphat fīlius Ahilud erat ā commentāriīs,
17 et Sadoc fīlius Achitob et Abiathar fīlius Achimelech sacerdōtēs, et Sarāiās **scrība**.
18 Banaiās autem fīlius Ioiadae super Cherethī et Phelethī; fīliī autem Dāvīd sacerdōtēs erant.
9
1 Et dīxit Dāvīd: “ Putāsne **est** aliquis, quī remānserit adhūc dē domō Saūl, ut faciam cum eō misericordiam propter **Ionathān**? ”.
2 Erat autem dē domō Saūl servus nōmine Siba; quem cum vocāsset rēx ad sē, dīxit **eī**: “ Tūne **es** Siba? ”. Et ille respondit: “ Ego sum, servus tuus ”.
3 Et ait rēx: “ Num superest aliquis dē domō Saūl, ut faciam cum eō misericordiam Deī? ”. Dīxitque Siba **rēgī**: “ Superest fīlius **Ionathān**, **dēbilīs** pedibus ”.
4 “ **Ubi**, inquit, **est**? ”. Et Siba ad rēgem: “ Ecce, ait, in domō **est** Machir fīliī Ammiel in Lodabar ”.
5 Mīsit ergō rēx Dāvīd et tulit eum dē domō Machir fīliī Ammiel dē Lodabar.
6 Cum autem vēnisset Meribbaal fīlius **Ionathān** fīliī Saūl ad Dāvīd, corruit in faciem suam et adōrāvit. Dīxitque Dāvīd: “ Meribbaal ”. Quī respondit: “ Adsum servus tuus ”.
7 Et ait **eī** Dāvīd: “Nē timeās, quia faciēns faciam in tē misericordiam propter **Ionathān** patrem tuum; et restituam tibi omnēs agrōs Saūl patris tuī, et tū comedēs pānem in **mēnsā** **meā** semper ”.
8 Quī adōrāns eum dīxit: “ **Quis** ego sum servus tuus, quoniam respexistī super canem mortuum similem meī? ”.
9 Vocāvit itaque rēx Sibam puerum Saūl et dīxit **eī**: “ Omnia, quaecumque fuērunt Saūl et ūniversae domuī eius, dō fīliō dominī tuī.
10 Operāre igitur **eī** terram, tū et fīliī tuī et servī tuī, et, quod īnferēs, sit cibus domuī dominī tuī, quō alantur; Meribbaal autem fīlius dominī tuī comedet semper pānem super mēnsam meam ”. Erant autem Sibae quīndecim fīliī et vīgintī servī.
11 Dīxitque Siba ad rēgem: “ Sīcut iussistī, domine mī rēx, servō tuō, sīc faciet servus tuus ”. Meribbaal autem comedēbat super mēnsam eius quasi ūnus dē fīliīs **rēgis**.
12 Habēbat autem Meribbaal fīlium parvulum nōmine Micha; omnēs vērō, quī habitābant in domō Sibae, serviēbant Meribbaal.
13 Porrō Meribbaal habitābat in Ierusālem, quia dē **mēnsā** **rēgis** iūgiter vēscēbātur; et erat claudus utrōque **pede**.
10
1 Factum **est** autem post haec, ut morerētur rēx fīliōrum Ammōn, et rēgnāret Hanōn fīlius eius prō eō.
2 Dīxitque Dāvīd: “ Faciam misericordiam cum Hanon fīliō Naās, sīcut fēcit pater eius mēcum misericordiam ”. Mīsit ergō Dāvīd cōnsōlāns eum per servōs suōs super patris interitū. Cum autem vēnissent servī Dāvīd in terram fīliōrum Ammōn,
3 dīxērunt prīncipēs fīliōrum Ammōn ad Hanon dominum suum: “ Putās quod propter honōrem patris tuī Dāvīd mīserit ad tē cōnsōlātōrēs; et nōn ideō, ut investīgāret et explōrāret cīvitātem et ēverteret eam, mīsit Dāvīd servōs suōs ad tē? ”.
4 Tulit itaque Hanōn servōs Dāvīd rāsitque dīmidiam partem barbae eōrum et praecīdit vestēs eōrum mediās usque ad natēs et dīmīsit eōs.
5 Quod cum nūntiātum **esset** Dāvīd, mīsit in occursum eōrum — erant enim **virī** cōnfūsī turpiter valdē — et mandāvit eīs Dāvīd: “ Manēte Ierichō, dōnec crēscat **barba** **vestra**, et tunc revertiminī ”.
6 Videntēs autem fīliī Ammōn quod exōsōs sē fēcissent Dāvīd, mīsērunt et condūxērunt mercēde ā **Syriā** Bethrohob et ā **Syriā** Soba vīgintī **mīlia** peditum et ā **rēge** Maacha mīlle virōs et ā **virīs** Tob duodecim **mīlia** **virōrum**.
7 Quod cum audīsset Dāvīd, mīsit Ioab et omnem **exercitum**, virōs fortissimōs.
8 Ēgressī sunt ergō fīliī Ammōn et dīrēxērunt aciem ante ipsum introitum portae; **Syrī** autem Soba et Rohob et **virī** Tob et Maacha seorsum erant in campō.
9 Vidēns igitur Ioab quod praeparātum **esset** adversum sē proelium et ex adversō et post tergum, ēlēgit ex omnibus ēlēctīs Isrāēl et īnstrūxit aciem contrā **Sȳrōs**;
10 reliquam autem partem **populī** trādidit Abisaī frātrī suō, quī dīrēxit aciem adversus fīliōs Ammōn.
11 Et ait Ioab: “ Sī praevaluerint adversum mē **Syrī**, **eris** mihi in adiūtōrium; sī autem fīliī Ammōn praevaluerint adversum tē, auxiliābor tibi.
12 **Estō** vir **fortis**, et fortiter **agamus** prō **populō** nostrō et cīvitātibus Deī nostrī; Dominus autem faciet, quod bonum **est** in cōnspectū suō ”.
13 Iniit itaque Ioab et **populus**, quī erat cum eō, certāmen contrā **Syrōs**, quī fūgērunt ā faciē eius.
14 Fīliī autem Ammōn videntēs quod fūgissent **Syrī**, fūgērunt et ipsī ā faciē Abisāī et ingressī sunt cīvitātem. Reversusque **est** Ioab ā fīliīs Ammōn et **venit** Ierusālem.
15 Videntēs igitur **Syrī** quoniam corruissent **cōram** Isrāēl, congregātī sunt pariter.
16 Mīsitque Adadezer et ēdūxit **Syrōs**, quī erant trāns fluvium, et vēnērunt in Ēlam; Sobach autem magister mīlitiae Adadezer erat prīnceps eōrum.
17 Quod cum nūntiātum **esset** Dāvīd, contrāxit omnem Israēlem et trānsīvit Iordānem **venit**que in Ēlam. Et dīrēxērunt aciem **Syrī** ex adversō Dāvīd et pugnāvērunt contrā eum.
18 Fūgēruntque **Syrī** ā faciē Isrāēl; et **occīdit** Dāvīd dē **Syrīs** septingentōs **currūs** et quadrāgintā **mīlia** peditum et Sobach prīncipem mīlitiae percussit, quī ibi mortuus **est**.
19 Videntēs autem ūniversī **rēgēs**, quī erant in praesidiō Adadezer, sē **vīctōs** **esse** ab Isrāēl, fēcērunt pācem cum Isrāēl et serviērunt eīs. Timuēruntque **Syrī** auxilium praebēre **ultrā** fīliīs Ammōn.
11
1 Factum **est** autem vertente annō, eō tempore quō **solent** **rēgēs** ad **bella** **prōcēdere**, mīsit Dāvīd Ioab et servōs suōs cum eō et ūniversum Isrāēl, et vastāvērunt fīliōs Ammōn et obsēdērunt Rabba; Dāvīd autem remānsit in Ierusālem.
2 Et factum **est** vespere, ut surgeret Dāvīd dē strātō suō et dēambulāret in **sōlāriō** **domūs** rēgiae. Vīditque dē **sōlāriō** mulierem sē lavantem; erat autem mulier **pulchra** valdē.
3 Mīsit ergō rēx et requīsīvit quae **esset** mulier; nūntiātumque **eī** **est** quod **ipsa** **esset** Bethsabee **fīlia** Eliam uxor Uriae Hetthaēī.
4 Missīs itaque Dāvīd nūntiīs, tulit eam; quae cum **ingressa** **esset** ad illum, dormīvit cum **eā**, quae sē sānctificāverat ab **immunditiā** **suā**.
5 Et reversā **est** domum suam; cum autem concēpisset, mittēns nūntiāvit Dāvīd et ait: “ Concēpī ”.
6 Mīsit autem Dāvīd ad Ioab dīcēns: “ Mitte ad mē Ūriam Hetthaeum ”. Mīsitque Ioab Ūriam ad Dāvīd,
7 et **venit** Urīās ad Dāvīd. Quaesīvitque Dāvīd quam **rēctē** ageret Ioab et **populus**, et quōmodo administrārētur bellum;
8 et dīxit Dāvīd ad Ūriam: “ Dēscende in domum tuam et lavā **pedēs** tuōs ”. Et **ēgressus** **est** Uriās dē domō **rēgis**; secūtusque **est** eum cibus rēgius.
9 Dormīvit autem Uriās ante portam **domūs** rēgiae cum aliīs servīs dominī **suī** et nōn dēscendit ad domum suam.
10 Nūntiātumque **est** Dāvīd ā dīcentibus: “ Nōn īvit Urīās ad domum suam ”. Et ait Dāvīd ad Ūriam: “ Numquid nōn dē **viā** vēnistī? Quārē nōn dēscendistī ad domum tuam? ”.
11 Et ait Urīās ad Dāvīd: “ **Arca** et Isrāēl et **Iūda** habitant in pāpiliōnibus, et dominus meus Ioab et servī dominī meī super faciem terrae **manent**; et ego ingrediar domum meam, ut comedam et bibam et dormiam cum uxōre **meā**? Per salūtem tuam et per salūtem animae tuae, nōn faciam rem hanc! ”.
12 Ait ergō Dāvīd ad Ūriam: “ **Māne** **hic** etiam hodiē, et crās dīmittam tē ”. Mānsit Urīās in Ierusalem **diē** **illa** et **altera**.
13 Vocāvit enim eum Dāvīd, ut comederet **cōram** sē et biberet, et inēbriāvit eum. Quī **ēgressus** vespere dormīvit in strātō suō cum servīs dominī **suī** et in domum suam nōn dēscendit.
14 Factum **est** ergō **manē**, et scrīpsit Dāvīd epistulam ad Ioab mīsitque per **manum** Uriae
15 scrībēns in **epistulā**: “ Pōnite Ūriam in **prīmā** aciē, ubi fortissimum **est** proelium, et recēdite ab eō, ut **percussus** intereat ”.
16 Igitur cum Ioab **obsīderet** urbem, posuit Ūriam in locō, quō sciēbat virōs **esse** fortissimōs.
17 Ēgressīque **virī** dē cīvitāte bellābant adversum Ioab; et **cecidērunt** dē **populō**, dē servīs Dāvīd, et mortuus **est** etiam Urīās Hetthaeus.
18 Mīsit itaque Ioab et nūntiāvit Dāvīd omnia dē proeliō;
19 praecēpitque nūntiō dīcēns: “ Cum **complēverīs** ūniversōs sermōnēs proeliī ad rēgem,
20 sī eum **vidēris** indignārī et dīxerit: “Quārē accessistis ad urbem, ut proeliārēminī? An ignōrābātis quod dēsuper ex mūrō **tēla** mittantur?
21 **Quis** percussit Abimelech fīlium Ierobbaal? **Nōnne** mulier mīsit super eum molam versātilem dē mūrō, et mortuus **est** in Thēbēs? Quārē iuxtā mūrum accessistis?”, **dīcēs**: Etiam servus tuus Urīās Hetthaeus occubuit ”.
22 Abiit ergō nūntius et **vēnit** et nārrāvit Dāvīd omnia, quae **eī** praecēperat Ioab.
23 Et dīxit nūntius ad Dāvīd: “ Quia praevaluērunt adversum nōs **virī** et ēgressī sunt ad nōs in agrum, nōs, factō impetū, persecūtī eōs sumus usque ad portam cīvitātis.
24 Et dīrēxērunt **iacula** sagittāriī ad servōs tuōs ex mūrō dēsuper; mortuīque sunt dē servīs **rēgis**, quīn etiam servus tuus Urīās Hetthaeus mortuus **est** ”.
25 Et dīxit Dāvīd ad nūntium: “ Haec **dīcēs** Ioab: Nōn tē afflīgat **ista** rēs; **vārius** enim **ēventus** **est** bellī, et nunc hunc, nunc illum cōnsūmit gladius; corrōborā proelium tuum adversus urbem, ut dēstruās eam. Et tū cōnfortā eum ”.
26 Audīvit autem uxor Uriae quod mortuus **esset** Urīās vir suus et plānxit eum.
27 Trānsāctōque lūctū, mīsit Dāvīd et intrōdūxit eam domum suam, et **facta** **est** **eī** uxor peperitque **eī** fīlium. Et displicuit, quod fēcerat Dāvīd, **cōram** Dominō.
12
1 Mīsit ergō Dominus Nathan ad Dāvīd. Quī cum vēnisset ad eum, dīxit **eī**: “ Duo **virī** erant in cīvitāte **ūnā**, ūnus dīves et alter pauper.
2 Dīves habēbat ovēs et bovēs plūrimōs valdē.
3 Pauper autem nihil habēbat omnīnō praeter ovem ūnam parvulam, quam ēmerat et nūtrierat, et quae crēverat apud eum cum fīliīs eius simul dē pāne illīus comedēns et dē calice eius bibēns et in sinū illīus dormiēns; eratque illī sīcut **fīlia**.
4 Cum autem peregrīnus quīdam vēnisset ad dīvitem, parcēns ille **sūmere** dē ovibus et dē bōbus **suīs**, ut exhibēret convīvium peregrīnō illī, quī vēnerat ad sē, tulit ovem **virī** **pauperis** et praeparāvit cibōs hominī, quī vēnerat ad sē ”.
5 Īrātus autem indignātiōne Dāvīd adversus hominem illum nimis dīxit ad Nathan: “ Vīvit Dominus, quoniam fīlius **mortis** **est** vir, quī fēcit **hoc**;
6 ovem reddet in quadruplum, eō quod fēcerit istud et nōn pepercerit ”.
7 Dīxit autem Nathan ad Dāvīd: “ Tū **es** ille vir! Haec dīcit Dominus, Deus Isrāēl: Ego ūnxī tē in rēgem super Isrāēl et ego eruī tē dē manū Saūl;
8 et **dedī** tibi domum dominī tuī et uxōrēs dominī tuī in sinū tuō **dedī**que tibi domum Isrāēl et Iūdae et, sī **parvā** sunt **ista**, adiciam tibi multō maiōra.
9 Quārē ergō contempsistī verbum Dominī, ut facerēs **mālum** in cōnspectū eius? Ūriam Hetthaeum percussistī gladiō et uxōrem illīus accēpistī uxōrem tibi et interfēcistī eum gladiō fīliōrum Ammōn.
10 Quam ob rem nōn recēdet gladius dē domō **tuā** usque in sempiternum, eō quod **dēspexerīs** mē et **tulerīs** uxōrem Uriae Hetthaēī, ut **esset** uxor **tua**.
11 Itaque haec dīcit Dominus: Ecce ego suscitābō super tē **mālum** dē domō **tuā** et tollam uxōrēs tuās in oculīs tuīs et dabō proximō tuō, et dormiet cum uxōribus tuīs in oculīs **sōlis** huius.
12 Tū enim fēcistī **abscondite**; ego vērō faciam istud in cōnspectū **omnīs** Isrāēl et in cōnspectū **sōlis** ”.
13 Et dīxit Dāvīd ad Nathan: “ Peccāvī Dominō ”. Dīxitque Nathan ad Dāvīd: “ Dominus **quoque** trānstulit peccātum tuum; nōn moriēris.
14 Vērumtamen quoniam blasphēmāre fēcistī inimīcōs Dominī propter **hōc**, fīlius, quī **nātus** **est** tibi, morte moriētur ”.
15 Et reversus **est** Nathan domum suam.
Percussitque Dominus parvulum, quem peperat uxor Uriae Dāvīd, et graviter aegrōtāvit;
16 dēprecātusque **est** Dāvīd Dominum prō parvulō et ieiūnāvit Dāvīd ieiūniō et **ingressūs** domum pernoctābat iacēns super terram.
17 Stetērunt autem seniōrēs **domūs** eius iuxtā eum cōgentēs eum, ut surgeret dē **terrā**; quī nōluit neque **comēdit** cum eīs cibum.
18 **Accidit** autem **diē** **septimā**, ut morerētur īnfāns. Timuēruntque servī Dāvīd nūntiāre **eī** quod mortuus **esset** parvulus; dīxērunt enim: “ Ecce, cum parvulus adhūc vīveret, loquēbāmur ad eum, et nōn audiēbat **vōcem** nostram. Nunc quōmodo **dīcēmus**: “Mortuus **est** puer”? Peius patrābit! ”.
19 Cum ergō vīdisset Dāvīd servōs suōs mussitantēs, intellēxit quod mortuus **esset** īnfantulus dīxitque ad servōs suōs: “ Num mortuus **est** puer? ”. Quī respondērunt **eī**: “ Mortuus **est** ”.
20 Surrēxit igitur Dāvīd dē **terrā** et **lōtus** **ūnctus**que **est**; cumque mūtāsset vestem, **ingressus** **est** domum Dominī et adōrāvit et **vēnit** in domum suam petīvitque, ut pōnerent **eī** pānem, et **comēdit**.
21 Dīxērunt autem **eī** servī **suī**: “ Quid **est** quod fēcistī? Propter īnfantem, cum adhūc vīveret, ieiūnāstī et flēbās; mortuō autem puerō, surrēxistī et comēdistī pānem ”.
22 Quī ait: “ Propter īnfantem, dum adhūc vīveret, ieiūnāvī et flēvī. Dīcēbam enim: **Quis** scit, sī forte miserēbitur meī Dominus, et vīvet īnfāns?
23 Nunc autem, quia mortuus **est**, quārē ieiūnō? Numquid poterō revocāre eum amplius? Ego vādam **magis** ad eum, ille vērō nōn revertētur ad mē ”.
24 Et cōnsōlātus **est** Dāvīd Bethsabee uxōrem suam **ingressus**que ad eam dormīvit cum **eā**, quae genuit fīlium; et vocāvit **nōmen** eius Salomōn. Et Dominus dīlēxit eum
25 mīsitque in manū Nathan prophētae et vocāvit **nōmen** eius Iedidiā (id **est** **Amābilis** Dominō) propter Dominum.
26 Igitur pugnāvit Ioab contrā Rabbā fīliōrum Ammōn et expugnāvit urbem rēgiam.
27 Mīsitque Ioab nūntiōs ad Dāvīd dīcēns: “ Dīmicāvī adversum Rabbā et cēpī urbem aquārum;
28 nunc igitur **congregā** reliquam partem **populī** et **obsīde** cīvitātem et **cape** eam, nē, cum ā mē **captā** fuerit urbs, nōmine meō vocētur ”.
29 Congregāvit itaque Dāvīd omnem **populum** et **profectus** **est** adversum Rabbā; cumque dīmicāsset, cēpit eam.
30 Et tulit **diadēma** Melchom dē **capite** eius, pondō aurī talentum, habēns gemmam pretiōsissimam, quod **venit** super caput Dāvīd. Sed et praedam cīvitātis asportāvit multam valdē,
31 **populum** **quoque** eius ēdūcēns condemnāvit ad operam lapicīdīnārum et ad secūrēs et dolābrās ferreās et trānstulit eōs ad opus laterum; sīc fēcit ūniversīs cīvitātibus fīliōrum Ammōn. Et reversus **est** Dāvīd et **omnis** **exercitūs** Ierusālem.
13
1 Factum **est** autem post haec, ut Absalom fīliī Dāvīd sorōrem speciōsissimam, vocābulō Thamar, adamāret Amnon fīlius Dāvīd.
2 Et angustiātus **est** Amnōn, **ita** ut aegrōtāret propter amōrem Thamar sorōris suae, quia, cum **esset** virgō, difficile **eī** vidēbātur ut quippiam **inhonestē** ageret cum **eā**.
3 Erat autem Amnōnis amīcus nōmine Ionadab fīlius Sammā frātris Dāvīd, vir callidus valdē.
4 Quī dīxit ad eum: “ Quārē sīc attenuāris maciē, fīlī **regis**, per singulōs diēs? Cūr nōn **indicās** mihi? ”. Dīxitque **eī** Amnōn: “ Thamar sorōrem Absalom frātris meī amō ”.
5 Cui respondit Ionadab: “ **Cuba** super lectulum tuum et languōrem **simulā**. Cumque vēnerit pater tuus, ut vīsitet tē, dīc **eī**: “Veniat, ōrō, Thamar soror **mea**, ut det mihi cibum et faciat in oculīs meīs pulmentum, ut videam et comedam dē manū eius” ”.
6 Accubuit itaque Amnōn et simulāvit languōrem. Cumque vēnisset rēx ad vīsitandum eum, ait Amnōn ad rēgem: “ Veniat, obsecrō, Thamar soror **mea**, ut faciat in oculīs meīs duās sorbitiunculās, et cibum capiam dē manū eius ”.
7 Mīsit ergō Dāvīd ad Thamar domum dīcēns: “ **Vēnī** in domum Amnon frātris tuī et fac **eī** pulmentum ”.
8 **Venit**que Thamar in domum Amnon frātris **suī**; ille autem iacēbat. Quae tollēns farīnam commiscuit et cōnficiēns in oculīs eius coxit sorbitiunculās.
9 Tollēnsque sartāginem effūdit, quod coxerat, et posuit **cōram** eō. Nōluit **comedere**; dīxitque Amnōn: “ Ēicite ūniversōs ā mē ”. Cumque exīssent omnēs,
10 dīxit Amnōn ad Thamar: “ Īnfer cibum in conclāve, ut vēscar dē manū **tuā** ”. Tulit ergō Thamar sorbitiunculās, quās fēcerat, et intulit ad Amnon frātrem suum in conclāve.
11 Cumque obtulisset **eī** cibum, apprehendit eam et ait: “ **Vēnī**, cubā mēcum, soror **mea** ”.
12 Quae respondit **eī**: “ Nōlī, frāter mī, nōlī **opprimere** mē! Neque enim **hoc** fās **est** in Isrāēl; nōlī facere stultitiam hanc.
13 Et ego quō ībō in opprobriō meō? Et tū **eris** quasi ūnus dē īnsipientibus in Isrāēl; quīn potius **loquere** ad rēgem, et nōn negābit mē tibi ”.
14 Nōluit autem **acquiēscere** precibus eius, sed praevalēns vīribus oppressit eam et cubāvit cum **illā**.
15 Et exōsam eam habuit Amnon magnō **odiō** nimis, **ita** ut maius **esset** **odium**, quō ōderat eam, amōre, quō ante dīlēxerat. Dīxitque **eī** Amnōn: “ Surge, **vāde**! ”.
16 Quae respondit **eī**: “ Nē fīat, frāter mī, quia maius **est** **hoc** **malum**, quod nunc agis adversum mē expellēns mē, quam quod ante fēcistī ”. Et nōluit audīre eam;
17 sed vocātō puerō, quī ministrābat **eī**, dīxit: “ Ēice hanc ā mē forās et **claudē** ōstium post eam ”.
18 Quae **indūta** erat tālārī **tunicā**; huiusmodī enim fīliae **rēgis** virginēs palliīs vestibus ūtēbantur. Ēiēcit itaque eam minister illīus forās clausitque forēs post eam.
19 Quae aspergēns pulverem **capitī** suō, **scissa** tālārī **tunicā** impositīsque manibus super caput suum, ībat ingrediēns et clāmāns.
20 Dīxit autem **eī** Absalom frāter suus: “ Num Amnon frāter tuus fuit tēcum? Sed nunc, soror, tacē: frāter tuus **est**; neque afflīgās cor tuum prō rē hāc ”. Mānsit itaque Thamar **dēsōlāta** in domō Absalom frātris **suī**.
21 Cum autem audīsset rēx Dāvīd omnia haec, īrātus **est** valdē; et nōluit contrīstāre spīritum Amnon fīliī **suī**, quoniam dīligēbat eum, quia prīmōgenitus erat **eī**.
22 Porrō nōn **est** **locūtus** Absalom ad Amnon nec **mālum** nec bonum; ōderat enim Absalom Amnōn, eō quod violāsset Thamar sorōrem suam.
23 Factum **est** autem post tempus bienniī, ut tondērentur ovēs Absalom in Baalhasor, quae **est** iuxtā Ephraim; et vocāvit Absalom omnēs fīliōs **rēgis**.
24 **Venit**que ad rēgem et ait ad eum: “ Ecce tondentur ovēs servī tuī; veniat, ōrō, rēx cum servīs **suīs** ad servum tuum ”.
25 Dīxitque rēx ad Absalom: “ Nōlī, fīlī mī, nōlī rogāre, ut veniāmus omnēs et gravēmus tē ”. Cum autem cōgeret eum, et nōluisset īre, benedīxit **eī**.
26 Et ait Absalom: “ Sī nōn vīs venīre, veniat, obsecrō, nōbīscum saltem Amnōn frāter meus ”. Dīxitque ad eum rēx: “ Cūr **vadet** tēcum? ”.
27 Coēgit itaque eum Absalom, et dīmīsit cum eō Amnon et ūniversōs fīliōs **rēgis**.
Fēcitque Absalom convīvium quasi convīvium **rēgis**.
28 Praecēpit autem Absalom puerīs **suīs** dīcēns: “ **Observāte**. Cum hilarior fuerit Amnōn vīnō, et dīxerō vōbīs: Percutite Amnon et interficite eum!, nōlīte timēre; ego enim sum, quī praecēpī vōbīs. Rōborāminī et **ēstote** **virī** fortēs ”.
29 Fēcērunt ergō puerī Absalom adversum Amnon, sīcut praecēperat eīs Absalom; surgentēsque omnēs fīliī **rēgis** ascendērunt singulī mūlōs suōs et fūgērunt.
30 Cumque adhūc pergerent in itinere, **fāma** **praevēnit** ad Dāvīd dīcēns: “ Percussit Absalom omnēs fīliōs **rēgis**, et nōn remānsit ex eīs saltem ūnus ”.
31 Surrēxit itaque rēx et scidit vestīmenta **sua** et prōstrāvit sē super terram; et omnēs servī ipsīus, quī assistēbant **eī**, scidērunt vestīmenta **sua**.
32 Respondēns autem Ionadab fīlius Samma frātris Dāvīd dīxit: “ Nē aestimet dominus meus quod omnēs puerī fīliī **rēgis** occīsī sint; Amnon **sōlus** mortuus **est**, quoniam in ōre Absalom **hoc** erat positum ex **diē**, **quā** oppressit Thamar sorōrem eius.
33 Nunc ergō nē pōnat dominus meus rēx super cor suum verbum istud dīcēns: “Omnēs fīliī **rēgis** occīsī sunt”, quoniam Amnōn **sōlus** mortuus **est** ”.
34 **Fugit** autem Absalom.
Et **levāvit** puer speculātor oculōs suōs et aspexit, et ecce **populus** multus veniēbat per viam Oronaim ex **latere** **montis** in dēscēnsū; et **venit** speculātor et nūntiāvit **rēgī** dīcēns: “ Videō hominēs per viam Oronaim ”.
35 Dīxit autem Ionadab ad rēgem: “ Ecce fīliī **rēgis** adsunt! Iuxtā verbum servī tuī sīc factum **est** ”.
36 Cumque cessāsset loquī, appāruērunt et fīliī **rēgis** et intrantēs **levāvērunt** **vōcem** suam et flēvērunt; sed et rēx et omnēs servī eius flēvērunt plōrātū magnō nimis.
37 Porrō Absalom fugiēns abiit ad Tholmāī fīlium Ammiud rēgem Gesur. Lūxit ergō Dāvīd fīlium suum cūnctīs diēbus.
38 Absalom autem, cum fūgisset et vēnisset in Gesur, fuit ibi **tribus** annīs.
39 Cessāvitque **spīritus** **rēgis** adversārī Absalom, eō quod cōnsōlātus **esset** super Amnon interitū.
14
1 Intellegēns autem Ioab fīlius Sarviae quod cor **rēgis** vēr sum **esset** ad Absalom,
2 mīsit Thecuam et tulit inde mulierem sapientem dīxitque ad eam: “ Lūgēre tē **simulā** et **induere** veste lūgubrī et nē ungāris oleō, ut sīs quasi mulier plūrimō iam tempore lūgēns mortuum.
3 Et ingrediēris ad rēgem et **loqueris** ad eum sermōnēs huiuscemodī ”. Posuit autem Ioab verba in ōre eius.
4 Itaque, cum **ingressa** fuisset mulier Thecuītēs ad rēgem, **cecidit** **cōram** eō super terram et adōrāvit et dīxit: “ **Servā** mē, rēx ”.
5 Et ait ad eam rēx: “ Quid causae habēs? ”. Quae respondit: “ Heu, mulier **vidua** ego sum: mortuus **est** vir meus.
6 Et ancillae tuae erant duo fīliī, quī rixātī sunt adversum sē in agrō, nūllusque erat, quī eōs interveniēns prohibēre posset; et percussit alter alterum et interfēcit eum.
7 Et ecce cōnsurgēns **ūniversa** cognātiō adversum ancillam tuam dīcit: “Trāde eum, quī percussit frātrem suum, ut **occīdāmus** eum prō **animā** frātris **suī**, quem interfēcit, et dēleāmus hērēdem”. Et quaerunt **exstinguere** scintillam meam, quae **relicta** **est**, ut nōn supersit **virō** meō **nōmen** et reliquiae super terram ”.
8 Et ait rēx ad mulierem: “ **Vade** in domum tuam, et ego iubēbō dē tē ”.
9 Dīxitque mulier Thecuītēs ad rēgem: “ In mē, domine mī rēx, inīquitās et in domum patris meī; rēx autem et thronus eius sit innocēns ”.
10 Et ait rēx: “ Quī contrādīxerit tibi, addūc eum ad mē, et **ultrā** nōn addet ut tangat tē ”.
11 Quae ait: “ Recordētur rēx Dominī Deī **suī**, ut nōn augeat ultor sanguinis perniciem, et nēquāquam interficiant fīlium meum ”. Quī ait: “ Vīvit Dominus, quia nōn cadet dē capillīs fīliī tuī super terram ”.
12 Dīxit ergō mulier: “ Loquātur **ancilla** **tua** ad dominum meum rēgem verbum ”. Et ait: “ **Loquēre** ”.
13 Dīxitque mulier: “ Quārē cōgitāstī istīusmodī rem contrā **populum** Deī? **Eō** enim quod rēx **locūtus** **est** verbum istud, **hoc** **est** quasi dēlictum, quia rēx nōluit **redūcere** ēiectum suum.
14 Omnēs morimur et quasi aquae sumus, quae dēlābuntur in terram, quae nōn colliguntur; nec tamen vult perīre Deus animam, sed retractat cōgitāns, nē **penitus** pereat, quī abiectus **est**.
15 Nunc igitur **vēnī**, ut loquar ad rēgem dominum meum verbum **hoc**, quia **populus** terruit mē. Et dīxit **ancilla** **tua**: Loquar ad rēgem, sī quō **modo** faciat rēx verbum ancillae suae.
16 Nam audiet rēx, ut **libēret** ancillam suam dē manū illīus, quī vult dēlēre mē et fīlium meum simul dē **hērēditāte** Deī.
17 Dīxit ergō **ancilla** **tua**: Fīat verbum dominī meī **rēgis** mihi in quiētem. Sīcut enim angelus Deī, sīc **est** dominus meus rēx, ut audiat et discernat bonum et **malum**. Et Dominus Deus tuus sit tēcum! ”.
18 Et respondēns rēx dīxit ad mulierem: “ Nē abscondās ā mē verbum, quod tē interrogō ”. Dīxitque mulier: “ Loquātur dominus meus rēx ”.
19 Et ait rēx: “ Numquid **manus** Ioab tēcum **est** in omnibus istīs? ”. Respondit mulier et ait: “ Per salūtem animae tuae, domine mī rēx, nec ad dextram nec ad sinistram potest dēviārī ab omnibus hīs, quae **locūtus** **est** dominus meus rēx; servus enim tuus Ioab ipse praecēpit mihi et ipse posuit in **os** ancillae tuae omnia verba haec;
20 ut verterem figūram reī huius, servus tuus Ioab fēcit istud. Tū autem, domine mī, sapiēns **es**, sīcut habet sapientiam angelus Deī, ut intellegās omnia, quae fīunt super terram ”.
21 Et ait rēx ad Ioab: “ Ecce **hoc** faciō; **vāde** igitur et revocā puerum Absalom ”.
22 Cadēnsque Ioab super faciem suam in terram adōrāvit et benedīxit **rēgī**. Et dīxit Ioab: “ Hodiē intellēxit servus tuus quia **invēnī** grātiam in oculīs tuīs, domine mī rēx; fēcistī enim sermōnem servī tuī ”.
23 Surrēxit ergō Ioab et abiit in Gesur et addūxit Absalom in Ierusālem.
24 Dīxit autem rēx: “ Revertātur in domum suam et faciem meam nōn videat ”. Reversus **est** itaque Absalom in domum suam et faciem **rēgis** nōn vīdit.
25 Porrō sīcut Absalom vir nōn erat pulcher in omnī Isrāēl, quī valdē laudārētur, ā vestīgiō **pedis** usque ad verticem nōn erat in eō **ūlla** **macula**.
26 Et quandō tondēbātur capillus — semel autem in annō tondēbātur, quia gravābat eum caesariēs — ponderābat capillōs **capitis** **suī** **ducentīs** siclīs pondere **rēgiō**.
27 **Nātī** sunt autem Absalom fīliī trēs et **fīlia** **ūna**, nōmine Thamar, **ēlēgantī** **fōrmā**.
28 Mānsitque Absalom Ierusālem duōbus annīs et faciem **rēgis** nōn vīdit.
29 Mīsit itaque ad Ioab, ut mitteret eum ad rēgem; quī nōluit venīre ad eum. Cumque secundō mīsisset, et ille nōluisset venīre,
30 dīxit servīs **suīs**: “ Vidēte agrum Ioab iuxtā agrum meum habentem messem **hordeī**; **īte** igitur et succendite eum ignī ”. Succendērunt ergō servī Absalom segetem ignī. Et venientēs servī Ioab, **scissīs** vestibus **suīs**, dīxērunt: “ Succendērunt servī Absalom agrum ignī! ”.
31 Surrēxitque Ioab et **venit** ad Absalom in domum eius et dīxit: “ Quārē succendērunt servī tuī segetem meam ignī? ”.
32 Et respondit Absalom ad Ioab: “ Mīsī ad tē obsecrāns, ut venīrēs ad mē, et mitterem tē ad rēgem, ut dīcerēs **eī**: “Quārē **vēnī** dē Gesur? **Melius** mihi erat adhūc ibi **esse**”. Obsecrō ergō, ut videam faciem **rēgis**; quod sī **est** in mē inīquitās, interficiat mē ”.
33 **Ingressus** Ioab ad rēgem nūntiāvit **eī**. **Vocātus**que Absalom intrāvit ad rēgem et adōrāvit super faciem in **terrā** **cōram** eō; ōsculātusque **est** rēx Absalom.
15
1 Post haec fēcit sibi Absalom **currūs** et equōs et quīnquāgintā virōs, quī praecēderent eum.
2 Et **manē** cōnsurgēns Absalom stābat iuxtā viam portae; et omnem **virum**, quī habēbat negōtium, ut venīret ad **rēgis** iūdicium, vocābat Absalom ad sē et dīcēbat: “ Dē **quā** cīvitāte **es** tū? ”. Quī respondēns aiēbat: “ Ex **ūnā** tribū Isrāēl ego sum servus tuus ”.
3 Respondēbatque **eī** Absalom: “ Vidē, sermōnēs tuī sunt bonī et iūstī, sed nōn **est** quī tē audiat cōnstitūtus ā **rēge** ”. Dīcēbatque Absalom:
4 “ **Quis** mē cōnstituat iūdicem in **terrā**, ut ad mē veniant omnēs, quī habent negōtium iūdicandum, et iustificem eōs? ”.
5 Sed et cum accēderet ad eum homō, ut sē prostrāret **cōram** illō, extendēbat **manum** suam et apprehendēns ōsculābātur eum.
6 Faciēbatque **hōc** omnī Isrāēl, quī veniēbat ad iūdicium, ut audīrētur ā **rēge**, et sollicitābat **corda** **virōrum** Isrāēl.
7 Post quattuor autem annōs dīxit Absalom ad rēgem: “ **Vadam**, quaesō, et reddam in **Hebrōn** **vōta** **mea**, quae vōvī Dominō.
8 Vōtum enim vōvit servus tuus, cum **esset** in Gesur **Syriae**, dīcēns: Sī redūxerit mē Dominus in Ierusālem, sacrificābō Dominō ”.
9 Dīxitque **eī** rēx. “ **Vade** in pāce ”. Et surrēxit et abiit in **Hebrōn**.
10 Mīsit autem Absalom explōrātōrēs in ūniversās **tribūs** Isrāēl dīcēns: “ Statim ut **audierītis** clangōrem būcinae, dīcite: “**Factus** **est** rēx Absalom in **Hebrōn**” ”.
11 Porrō cum Absalom iērunt **ducentī** **virī** dē Ierusālem vocātī, euntēs simplicī **corde** et causam **penitus** ignōrantēs.
12 Accersīvit **quoque** Absalom, cum immolāret victimās, Achitophel Gilonitem cōnsiliārium Dāvīd dē cīvitāte **suā** Gīlō. Et **facta** **est** coniūrātiō **valida**; **populus**que concurrēns augēbātur cum Absalom.
13 **Venit** igitur nūntius ad Dāvīd dīcēns: “ **Tōtō** **corde** ūniversus Isrāēl sequitur Absalom ”.
14 Et ait Dāvīd servīs **suīs**, quī erant cum eō in Ierusālem: “ Surgite, fugiāmus; neque enim erit nōbīs effugium ā faciē Absalom. **Festīnātē** ēgredī, nē festīnāns occupet nōs et impellat super nōs ruīnam et percutiat cīvitātem in ōre gladiī ”.
15 Dīxēruntque servī **rēgis** ad eum: “ In omnibus, quaecumque ēlēgerit dominus noster rēx, ecce servī tuī sumus ”.
16 **Ēgressus** **est** ergō rēx et **ūniversa** **domus** eius post eum et dērelīquit rēx decem mulierēs concubīnās ad cūstōdiendam domum.
17 **Ēgressus**que rēx et **omnis** **populus** post eum stetērunt ad ultimam domum.
18 Et ūniversī servī eius trānsiērunt iuxtā eum; et omnēs Cherethī et Phelethī et omnēs Getthaēī, sēscentī **virī**, quī secūtī eum fuerant dē Geth, trānsiērunt **cōram** **rēge**.
19 Dīxit autem rēx ad Ethāī Getthaeum: “ Cūr **vēnīs** etiam tū nōbīscum? **Revertere** et **habitā** cum **rēge**, quia **aliēnigena** **es**, immō et exsul dē locō tuō.
20 **Heri** vēnistī, et hodiē compellam tē vagārī nōbīscum, cum ego vādam, quō itūrus sum? **Revertere** et redūc tēcum frātrēs tuōs, et Dominus faciat tēcum misericordiam et vēritātem ”.
21 Et respondit Ethai **rēgī** dīcēns: “ Vīvit Dominus et vīvit dominus meus rēx, in quōcumque locō fuerit dominus meus rēx, sīve ad mortem sīve ad vītam, ibi erit servus tuus ”.
22 Et ait Dāvīd Ethāī: “ **Vēnī** et trānsī ”. Et trānsīvit Ethai Getthaeus et omnēs **virī** eius et omnēs parvulī, quī cum eō erant.
23 **Omnis**que **terra** flēbat vōce **magnā**, et ūniversus **populus** trānsībat. Rēx **quoque** trānsgrediēbātur torrentem **Cedrōn**, et cūnctus **populus** incēdēbat contrā viam dēsertī.
24 **Venit** autem et Sadoc et ūniversī Lēvītae cum eō portantēs arcam **foederis** Deī; et dēposuērunt arcam Deī. Et sacrificāvit Abiathar, dōnec **omnis** **populus** **ēgressus** fuerat dē cīvitāte.
25 Et dīxit rēx ad Sadoc: “ Reportā arcam Deī in urbem. Sī invēnerō grātiam in oculīs Dominī, redūcet mē et ostendet mihi eam et habitātiōnem suam.
26 Sī autem dīxerit: “Nōn **placēs** mihi”, praestō sum: faciat, quod bonum **est** **cōram** sē ”.
27 Et dīxit rēx ad Sadoc sacerdōtem: “ Vidēsne? **Revertere** in cīvitātem in pāce; et Achimaās fīlius tuus et **Ionathān** fīlius Abiathar, duo fīliī vestrī sint vōbīscum.
28 Ecce ego **morābor** ad **vada** dēsertī, dōnec veniat sermō ā vōbīs indicāns mihi ”.
29 Reportāvērunt igitur Sadoc et Abiathar arcam Deī Ierusālem et mānsērunt ibi.
30 Porrō Dāvīd ascendēbat clīvum Olīvārum scandēns et flēns, opertō **capite** et nūdīs pedibus incēdēns; sed et **omnis** **populus**, quī erat cum eō, opertō **capite** ascendēbat plōrāns.
31 Nūntiātum **est** autem Dāvīd quod et Achitophēl **esset** in coniūrātiōne cum Absalom; dīxitque Dāvīd: “ Īnfatuā, quaesō, Domine, cōnsilium Achitophel ”.
32 Cumque ascendisset Dāvīd summitātem **montis**, in quō adōrābātur Deus, ecce occurrit **eī** Chusāī Arachītēs, **scissā** veste et **terrā** plēnō **capite**.
33 Et dīxit **eī** Dāvīd: “ Sī **vēnerīs** mēcum, **eris** mihi onerī;
34 Sī autem in cīvitātem revertāris et **dīxerīs** Absalom: “Servus tuus ego, rēx, **erō**; servus patris tuī ego fuī prius, nunc autem ego sum servus tuus”, dissipābis mihi cōnsilium Achitophel.
35 Habēs autem tēcum Sadoc et Abiathar sacerdōtēs; et omne verbum, quodcumque **audierīs** dē domō **rēgis**, indicābis Sadoc et Abiathar sacerdōtibus.
36 Sunt autem cum eīs duo fīliī eōrum: Achimaās Sadoc et **Ionathān** Abiathar; et mittētis per eōs ad mē omne verbum, quod **audierītis** ”.
37 Veniente ergō Chusaī amīcō Dāvīd in cīvitātem, Absalom **quoque** **ingressus** **est** Ierusālem.
16
1 Cumque Dāvīd trānsīsset paululum **montis** verticem, appāruit Siba puer Meribbaal in occursum eius cum duōbus asinīs strātīs, quī onerātī erant **ducentīs** pānibus et centum alligātūrīs ūvae passae et centum fasciculīs frūctuum aestīvōrum et utre vīnī.
2 Et dīxit rēx Sibae: “ Quid sibi volunt haec? ”. Responditque Siba: “ Asinī domesticīs **rēgis** ad sedendum; et pānēs et **frūctūs** aestīvī ad vēscendum puerīs tuīs; vīnum autem, ut bibat, sī **quis** dēfēcerit in dēsertō ”.
3 Et ait rēx: “ **Ubi** **est** fīlius dominī tuī? ”. Responditque Siba **rēgī**: “ Remānsit in Ierusālem dīcēns: “Hodiē restituet mihi **domus** Isrāēl rēgnum patris meī” ”.
4 Et ait rēx Sibae: “ Ecce, **tua** sint omnia, quae fuērunt Meribbaal ”. Dīxitque Siba: “ Adōrō; inveniam grātiam **cōram** tē, domine mī rēx ”.
5 **Venit** ergō rēx Dāvīd usque Bahurim, et ecce ēgrediēbātur inde vir dē cognātiōne **domūs** Saūl nōmine Semēī fīlius Gera; prōcēdēbat ēgrediēns et maledīcēns
6 mittēbatque lapidēs contrā Dāvīd et contrā ūniversōs servōs **rēgis** Dāvīd. **Omnis** autem **populus** et ūniversī **virī** fortissimī ā dextrō et sinistrō **latere** **rēgis** incēdēbant.
7 **Ita** autem loquēbātur Semēī, cum maledīceret **rēgī**: “ Ēgredere, ēgredere, vir sanguinum et vir Belial!
8 Reddidit tibi Dominus ūniversum sanguinem **domūs** Saūl, quoniam invāsistī rēgnum eius; et **dedit** Dominus rēgnum in manū Absalom fīliī tuī; et ecce premunt tē **mala** **tua**, quoniam vir sanguinum **es** ”.
9 Dīxit autem Abisaī fīlius Sarviae **rēgī**: “ Quārē maledīcit **canis** **hic** mortuus dominō meō **rēgī**? **Vādam** et amputābō caput eius ”.
10 Et ait rēx: “Quid mihi et vōbīs fīliī Sarviae? Sī maledīcit, et sī Dominus praecēpit **eī**, ut maledīceret Dāvīd, **quis** **est** quī audeat **dīcere**: “Quārē sīc fēcistī?” ”.
11 Et ait rēx Abisāī et ūniversīs servīs **suīs**: “ Ecce fīlius meus, quī **ēgressus** **est** dē vīsceribus meīs, quaerit animam meam; quantō **magis** nunc iste fīlius Beniaminīta. Dīmittite eum, ut maledīcat iuxtā praeceptum Dominī.
12 Fortasse respiciet Dominus afflīctiōnem meam et reddet mihi bonum prō maledictiōne hāc **hodierna** ”.
13 Ambulābat itaque Dāvīd et sociī eius per viam; Semēī autem per iugum **montis** ex **latere** gradiēbātur maledīcēns et mittēns lapidēs adversum eum terramque spargēns.
14 **Venit** itaque rēx et ūniversus **populus** cum eō lassus usque ad aquās, et refocillātī sunt ibi.
15 Absalom autem et **omnis** **populus** eius, **virī** Isrāēl, ingressī sunt Ierusālem, sed et Achitophēl cum eō.
16 Cum autem vēnisset Chusai Arachītēs amīcus Dāvīd ad Absalom, **locūtus** **est** ad eum: “ Vīvat rēx! Vīvat rēx! ”.
17 Ad quem Absalom: “Haec **est**, inquit, **grātia** **tua** ad amīcum tuum? Quārē nōn istī cum amīcō tuō? ”.
18 Responditque Chusai ad Absalom: “ Nēquāquam; quia, quem ēlēgit Dominus, et **hic** **populus** et **omnis** Isrāēl, illīus **erō** et cum eō manēbō.
19 Sed, ut et **hoc** īnferam, cui ego servītūrus sum? **Nōnne** fīliō **rēgis**? Sīcut **pāruī** patrī tuō, sīc pārēbō et tibi ”.
20 Dīxit autem Absalom ad Achitophel: “ **Inīte** cōnsilium quid **agere** dēbeāmus ”.
21 Et ait Achitophel ad Absalom: “ Ingredere ad concubīnās patris tuī, quās dīmīsit ad cūstōdiendam domum; ut, cum audierit **omnīs** Isrāēl quod **foedāverīs** patrem tuum, rōborentur **manūs** omnium, quī tēcum sunt ”.
22 Tetendērunt igitur Absalom tabernāculum in **sōlāriō**; **ingressus**que **est** ad concubīnās patris **suī** **cōram** ūniversō Isrāēl.
23 Cōnsilium autem Achitophel, quod dabat in diēbus illīs, quasi sī **quis** cōnsuleret Deum; sīc erat omne cōnsilium Achitophel, et cum **esset** cum Dāvīd et cum **esset** cum Absalom.
17
1 Dīxitque Achitophēl ad Absalom: “ Ēligam mihi duodecim **mīlia** **virōrum** et cōnsurgēns persequar Dāvīd hāc nocte
2 et irruēns super eum, quippe quī lassus **est** et solūtīs manibus, terrēbō eum. Cumque fūgerit **omnis** **populus**, quī cum eō **est**, percutiam rēgem dēsōlātum
3 et redūcam ūniversum **populum** ad tē, sīcut revertitur **spōnsa** ad **virum** suum; ūnīus sōlummodo **virī** animam quaeris, et **omnis** **populus** erit in pāce ”.
4 Placuitque sermō eius Absalom et cūnctīs maiōribus nātū Isrāēl.
5 Ait autem Absalom: “ **Vocātē** et Chusaī Arachītēn, et audiāmus quid etiam ipse **dīcat** ”.
6 Cumque vēnisset Chusai ad Absalom, ait Absalom ad eum: “ Huiuscemodī sermōnem **locūtus** **est** Achitophēl; verbum eius facere dēbēmus an nōn? Tū **loquere** ”.
7 Et dīxit Chusai ad Absalom: “ Nōn bonum cōnsilium, quod **dedit** Achitophel hāc **vice** ”.
8 Et rūrsum intulit Chusāī: “ Tū nōstī patrem tuum et virōs, quī cum eō sunt, **esse** fortissimōs et amārō animō, velutī **ursa** in saltū catulīs **orbāta**; sed et pater tuus vir bellātor **est** nec **morābitur** cum **populō**:
9 ecce nunc latitat in **aliquā** **foveā** aut in aliquō aliō locō. Et, cum **cecīderit** ūnus quīlibet in prīncipiō, certō audient et **dīcent**: “**Facta** **est** **plāga** in **populō**, quī sequitur Absalom”.
10 Et fortissimus **quoque**, cuius cor **est** quasi leōnis, pavōre solvētur; scit enim **omnīs** Isrāēl fortem **esse** patrem tuum et rōbustōs omnēs, quī cum eō sunt.
11 Sed **hoc** mihi vidētur rēctum **esse** cōnsilium: congregētur ad tē ūniversus Isrāēl ā **Dān** usque Bersabee, quasi **arēna** **maris** **innumerābilis**, et tū ipse gradiēris in proelium;
12 et irruēmus super eum, in quōcumque locō fuerit **inventus**, et operiēmus eum sīcut **cadere** **solet** rōs super terram; et nōn remanēbit dē eō et dē omnibus **virīs**, quī cum eō sunt, nē ūnus quidem.
13 Quod sī urbem aliquam fuerit **ingressus**, applicābit **omnīs** Isrāēl cīvitātī illī fūnēs, et trahēmus eam in torrentem, ut nōn reperiātur nec calculus quidem ex **eā** ”.
14 Dīxitque Absalom et **omnis** vir Isrāēl: “ **Mēlius** cōnsilium Chusāī Arachītae cōnsiliō Achitophel ”. Dominus enim statuerat dissipāre cōnsilium Achitophel ūtile, ut indūceret Dominus super Absalom **malum**.
15 Et ait Chusai Sadoc et Abiathar sacerdōtibus: “ **Hoc** et **hoc** **modo** cōnsilium **dēdit** Achitophel Absalom et senibus Isrāēl, et ego tāle et tāle **dedī** cōnsilium;
16 nunc ergō mittite **cito** et **nūntiātē** Dāvīd dīcentēs: “Nē **moreris** nocte hāc ad **vada** dēsertī, sed absque dīlātiōne trānsgredere, nē absorbeātur rēx et **omnis** **populus**, quī cum eō **est**” ”.
17 **Ionathān** autem et Achimaās stābant iuxtā fontem Rogel; abiit **ancilla** et nūntiāvit eīs, et illī **profectī** sunt, ut referrent ad rēgem Dāvīd nūntium; nōn enim poterant introīre cīvitātem, nē vidērentur.
18 Vīdit autem eōs quīdam **iuvenis** et indicāvit Absalom; illī vērō **concitō** gradū **profectī** ingressī sunt domum cuiusdam **virī** in Bahurim, quī habēbat puteum in vestibulō suō, et dēscendērunt in eum.
19 Tulit autem mulier et expandit vēlāmen super **os** puteī et sparsit super illud ptisanās, et sīc rēs latuit.
20 Cumque vēnissent servī Absalom ad mulierem in domum, dīxērunt: “ **Ubi** **est** Achimaās et **Ionathān**? ”. Et respondit eīs mulier: “ Trānsiērunt hinc ad aquās ”. At hī, quī quaerēbant, cum nōn **repperissent**, reversī sunt Ierusālem.
21 Cumque abīssent, ascendērunt illī dē **puteō** et pergentēs nūntiāvērunt **rēgī** Dāvīd atque dīxērunt: “ Surgite et **trānsitē** **cito** fluvium, quoniam huiuscemodī **dēdit** cōnsilium contrā vōs Achitophel ”.
22 Surrēxit ergō Dāvīd et **omnis** **populus**, quī erat cum eō, et trānsiērunt Iordānem, dōnec dīlūcēsceret; et nē ūnus quidem residuus fuit, quī nōn trānsīsset fluvium.
23 Porrō Achitophel vidēns quod nōn fuisset factum cōnsilium suum, strāvit asinum suum et surrēxit et abiit in domum suam in cīvitātem suam et, **disposita** domō **suā**, laqueō sē suspendit et interiit; et sepultus **est** in sepulcrō patris **suī**.
24 Dāvīd autem **venit** in Mahanaim, et Absalom trānsīvit Iordānem, ipse et **omnis** vir Isrāēl cum eō.
25 Amasam vērō cōnstituerat Absalom prō Ioab super **exercitum**; Amasa autem erat fīlius **virī**, quī vocābātur Iether Ismaēlītēs, quī **ingressus** **est** ad Abigail fīliam Isaī sorōrem Sarviae, quae fuit māter Ioab.
26 Et castramētātus **est** Isrāēl cum Absalom in **terrā** Galaad.
27 Cumque vēnisset Dāvīd in Mahanaim, Sobi fīlius Naās dē Rabbā fīliōrum Ammōn et Machir fīlius Ammiel dē Lodabar et Berzellāī Galaadītēs dē Rogelim
28 obtulērunt **eī** **stratōria** et tapētia et pēlvēs et vāsa fictilia, frūmentum et hordeum et farīnam, frīxum cicer et **fabam** et lentem
29 et mel et būtȳrum, ovēs et pinguēs vitulōs; dedēruntque Dāvīd et **populō**, quī cum eō erat, ad vēscendum; suspicātī enim sunt **populum** famē et sitī fuisse fatīgātum in dēsertō.
18
1 Igitur, recensītō Dāvīd **populō** suō, cōnstituit super eum tribūnōs et centuriōnēs.
2 Et dīvīsit Dāvīd **populum** in trēs partēs: tertiam partem sub manū Ioab et tertiam sub manū Abisāī fīliī Sarviae frātris Ioab et tertiam in manū Ethāī, quī erat dē Geth. Dīxitque rēx ad **populum**: “ Ēgrediar et ego vōbīscum ”.
3 Et respondit **populus**: “ Nōn exībis. Sīve enim **fūgerīmus**, nōn magnopere ad eōs dē nōbīs pertinēbit; et sī **media** pars **cecīderit** ē nōbīs, nōn **satis** cūrābunt, sed tū ūnus prō decem mīlibus **computāris**. **Melius** **est** igitur, ut sīs nōbīs ex urbe praesidiō ”.
4 Ad quōs rēx ait: “ Quod vōbīs rēctum vidētur, **hoc** faciam ”. Stetit ergō rēx iuxtā portam; ēgrediēbāturque **populus** per turmās suās centēnī et millēnī.
5 Et praecēpit rēx Ioab et Abisāī et Ethāī dīcēns: “ Lēniter mihi agite cum puerō Absalom ”. Et **omnis** **populus** audiēbat praecipientem rēgem cūnctīs prīncipibus prō Absalom.
6 Itaque **ēgressus** **est** **populus** in campum contrā Isrāēl, et factum **est** proelium in saltū Ephraim.
7 Et **caesus** **est** ibi **populus** Isrāēl ab **exercitū** Dāvīd; **facta**que **est** ibi **plāga** **magna** in **diē** **illa** vīgintī **milium** hominum.
8 Fuit autem ibi proelium dispersum super faciem **omnis** terrae; et multō plūrēs erant, quōs **saltus** cōnsūmpserat dē **populō**, quam hī, quōs vorāverat gladius in **diē** **illa**.
9 **Accidit** autem, ut occurreret Absalom servīs Dāvīd sedēns mūlō; cumque **ingressus** fuisset mūlus subter condēnsam quercum et magnam, adhaesit caput eius quercuī, et mānsit suspēnsus inter caelum et terram; mūlus, cui īnsēderat, pertrānsīvit.
10 Vīdit autem **hoc** quispiam et nūntiāvit Ioab dīcēns: “ Vīdī Absalom **pendēre** dē quercū ”.
11 Et ait Ioab **virō**, quī nūntiāverat **eī**: “ Sī vīdistī, quārē nōn cōnfōdistī eum in **terrā**? Ego vērō dedissem tibi decem argentī siclōs et ūnum balteum ”.
12 Quī dīxit ad Ioab: “ Et sī appendērēs in manibus meīs mīlle argenteōs, nēquāquam mitterem **manum** meam in fīlium **rēgis**. Audientibus enim nōbīs, praecēpit rēx tibi et Abisāī et Ethāī dīcēns: “**Cūstōdīte**, quisquis sit, puerum Absalom!”.
13 Sed et sī fēcissem contrā animam meam īnfidēliter, nēquāquam **hoc** rēgem **latēre** potuisset, et tū stārēs ex adversō ”.
14 Et ait Ioab: “ Nōn **ita** praestōlābor **cōram** tē ”. Tulit ergō trēs lanceās in manū **suā** et īnfīxit eās in **corde** Absalom, cum adhūc palpitāret haerēns in quercū;
15 et cucurrērunt decem iuvenēs armigerī Ioab et percutientēs interfēcērunt eum.
16 Cecinit autem Ioab **būcina**, et dēstitit **populus** persequī fugientem Isrāēl, quia Ioab retinuit **populum**.
17 Et tulērunt Absalom et prōiēcērunt eum in saltū in foveam grandem et ērēxērunt super eum acervum lapidum magnum nimis; **omnis** autem Isrāēl **fugit** in tabernācula **sua**.
18 Porrō Absalom ērēxerat sibi, cum adhūc vīveret, lapidem, quī **est** in **valle** Rēgis; dīxerat enim: “ Nōn habeō fīlium, quī memoriam servābit nōminis meī ”. Vocāvitque titulum nōmine suō, et appellātur **Manus** Absalom usque ad hanc diem.
19 Achimaās autem fīlius Sadoc ait: “ Curram et nūntiābō **rēgī**, quia iūdicium fēcerit **eī** Dominus dē manū inimīcōrum eius ”.
20 Ad quem Ioab dīxit: “ Nōn **es** vir bonī nūntiī in hāc **diē**, sed nūntiābis in **aliā**; hodiē enim nōn nūntiābis **bona**, eō quod fīlius **rēgis** **est** mortuus ”.
21 Et ait Ioab Aethiopī: “ **Vāde** et **nūntiā** **rēgī**, quae vīdistī ”. Adōrāvit **Aethiops** Ioab et cucurrit.
22 Rūrsus autem Achimaās fīlius Sadoc dīxit ad Ioab: “ Quidquid ēvēnerit, etiam ego curram post **Aethiopem**! ”. Dīxitque Ioab: “ Quid vīs **currere**, fīlī mī? Nōn erit tibi mercēs prō bonō nūntiō ”.
23 Quī respondit: “ Quidquid ēvēnerit, curram ”. Et ait **eī**: “ Curre! ”. Currēns ergō Achimaās per viam regiōnis trānsīvit **Aethiopem**.
24 Dāvīd autem sedēbat inter duās portās; speculātor vērō, quī ierat in **sōlārium** portae super mūrum, ēlevāns oculōs vīdit hominem currentem **sōlum**
25 et exclāmāns indicāvit **rēgī**. Dīxitque rēx: “ Sī **sōlus** **est**, bonus **est** nūntius in ōre eius ”. Properante autem illō et accēdente propius,
26 vīdit speculātor hominem alterum currentem, et clāmāvit speculātor ad iānitōrem: “ **Appāret** mihi homō currēns **sōlus** ”. Dīxitque rēx: “ Et iste bonus **est** nūntius ”.
27 Speculātor autem: “ Contemplor, ait, cursum priōris quasi cursum Achimaas fīliī Sadoc ”. Et ait rēx: “ Vir bonus **est** et nūntium portāns bonum **venit** ”.
28 Clāmāns autem Achimaās dīxit ad rēgem: “ Pāx! ”. Et adōrāns rēgem prōnus in terram ait: “ Benedictus Dominus Deus tuus, quī conclūsit hominēs, quī **levāvērunt** **manūs** suās contrā dominum meum rēgem! ”.
29 Et ait rēx: “ **Est**ne pāx puerō Absalom? ”. Dīxitque Achimaās: “ Vīdī tumultum magnum, cum mitteret Ioab servum **rēgis** et mē servum tuum, sed nesciō quid fuerit ”.
30 Ad quem rēx: “ Recēde, ait, et stā **illīc** ”. Cumque ille recessisset et stāret,
31 appāruit **Aethiops** et veniēns ait: “ Bonum apportō nūntium, domine mī rēx; iūdicāvit enim prō tē Dominus hodiē salvāns tē dē manū omnium, quī surrēxērunt contrā tē ”.
32 Dīxit autem rēx ad **Aethiopem**: “ **Est**ne pāx puerō Absalom? ”. Cui respondēns **Aethiops**: “ Fīant, inquit, sīcut puer inimīcī dominī meī **rēgis** et ūniversī, quī cōnsurrēxērunt adversus eum in **malum**! ”.
19
1 Contremuit itaque rēx et ascendit cēnāculum portae et flēvit. Et sīc loquēbātur vādēns: “ Fīlī mī Absalom, fīlī mī, fīlī mī Absalom! **Quis** mihi tribuat, ut ego moriar prō tē? Absalom fīlī mī, fīlī mī! ”.
2 Nūntiātum **est** autem Ioab quod rēx flēret et lūgēret fīlium suum.
3 Et **versa** **est** **victōria** in **diē** **illa** in lūctum omnī **populō**; audīvit enim **populus** in **diē** **illā** dīcī: “ Dolet rēx super fīliō suō ”.
4 Et fūrtim **ingressus** **est** **populus** in **diē** **illa** cīvitātem, quōmodo revertī **solet** **populus** cōnfūsus, cum **fugit** dē proeliō.
5 Porrō rēx operuit vultum suum et clāmābat vōce **magnā**: “ Fīlī mī Absalom, Absalom fīlī mī, fīlī mī! ”.
6 **Ingressus** ergō Ioab ad rēgem in domō dīxit: “ Cōnfūdistī hodiē **vultūs** omnium servōrum tuōrum, quī salvam fēcērunt animam tuam hodiē et animam fīliōrum tuōrum et fīliārum tuārum et animam uxōrum tuārum et animam concubīnārum tuārum.
7 Dīligis odientēs tē et **odiō** habēs dīligentēs tē. Ostendistī hodiē quia nōn cūrās dē ducibus tuīs et dē servīs tuīs; et **vērē** cognōvī **modo** quia, sī Absalom vīveret, et nōs omnēs occubuissēmus, tunc placēret tibi.
8 Nunc igitur surge et prōcēde et **loquere** ad cor servōrum tuōrum; iūrō enim tibi per Dominum quod sī nōn **exierīs**, nē ūnus quidem remānsūrus sit tēcum nocte hāc, et peius erit **hoc** tibi quam omnia **mala**, quae vēnērunt super tē ab **adulēscentiā** **tuā** usque in praesēns ”.
9 Surrēxit ergō rēx et sēdit in **portā**, et omnī **populō** nūntiātum **est** quod rēx sedēret in **portā**; **venit**que **ūniversa** multitūdō **cōram** **rēge**.
Isrāēl autem fūgerat in tabernācula **sua**.
10 **Omnīs** **quoque** **populus** certābat in cūnctīs tribubus Isrāēl dīcēns: “ Rēx līberāvit nōs dē manū inimīcōrum nostrōrum, ipse salvāvit nōs dē manū Philisthinōrum; et nunc **fugit** dē **terrā** ab Absalom.
11 Absalom autem, quem ūnximus super nōs, mortuus **est** in bellō. Quārē nunc silētis et nōn redūcitis rēgem? ”.
12 Sermō autem **omnis** Isrāēl pervēnerat ad rēgem in domō eius. Tunc rēx Dāvīd mīsit ad Sadoc et Abiathar sacerdōtēs dīcēns: “ Loquiminī ad maiōrēs nātū Iūdae dīcentēs: Cūr **estis** novissimī ad redūcendum rēgem in domum suam?
13 Frātrēs meī vōs, **os** meum et **carō** **mea** vōs; quārē novissimī redūcitis rēgem?
14 Et Amasae dīcite: **Nōnne** **os** meum **es** et **carō** **mea**? Haec faciat mihi Deus et haec addat, sī nōn magister mīlitiae **fuerīs** **cōram** mē omnī tempore prō Ioab! ”.
15 Et inclīnāvit cor omnium **virōrum** Iūdae quasi **virī** ūnīus; mīsēruntque ad rēgem dīcentēs: “ **Revertēre** tū et omnēs servī tuī ”.
16 Et reversus **est** rēx et **venit** usque ad Iordānem; et **Iūda** **venit** in Galgala, ut occurreret **rēgī** et trādūceret eum Iordānem.
17 Festīnāvit autem Semēī fīlius Gera Beniaminita dē Bahurim et dēscendit cum **virīs** Iūdae in occursum **rēgis** Dāvīd;
18 mīlle **virī** dē Beniamin et Siba puer dē domō Saūl et quīndecim fīliī eius ac vīgintī servī erant cum eō. Irrūperant autem Iordānem iam ante rēgem
19 et trānsierant **vada**, ut trādūcerent domum **rēgis** et facerent iuxtā placitum eius. Semēī autem fīlius Gērā prōstrātus **cōram** **rēge**, cum trānsitūrus **esset** Iordānem,
20 dīxit ad eum: “ Nē reputēs mihi, domine mī, inīquitātem neque **meminerīs** iniūriam servī tuī in **diē**, **quā** **ēgressus** **es**, domine mī rēx, dē Ierusālem; neque pōnās, rēx, in **corde** tuō.
21 Agnōscō enim servus tuus peccātum meum et idcircō hodiē prīmus **vēnī** dē omnī domō Ioseph dēscendīque in occursum dominī meī **rēgis** ”.
22 Respondēns vērō Abisai fīlius Sarviae dīxit: “ Numquid nōn **occīdētur** Semēī, prō **hōc** quia maledīxit chrīstō Dominī? ”.
23 Et ait Dāvīd: “ Quid mihi et vōbīs, fīliī Sarviae, quia efficiminī mihi hodiē in **satan**? Ergōne hodiē interficiētur vir in Isrāēl? An ignōrō hodiē mē factum rēgem super Isrāēl? ”.
24 Et ait rēx Semēī: “ Nōn moriēris! ”. Iūrāvitque **eī**.
25 Meribbaal **quoque** fīlius Saūl dēscendit in occursum **rēgis**; nōn lāverat **pedēs** nec circumcīdit unguēs nec totonderat barbam vestēsque suās nōn lāverat ā **diē**, **quā** **ēgressus** fuerat rēx, usque ad diem reversiōnis eius in pāce.
26 Cumque dē Ierusālem occurrisset **rēgī**, dīxit **eī** rēx: “ Quārē nōn vēnistī mēcum, Meribbaal? ”.
27 Quī respondēns ait: “ Domine mī rēx, servus meus dēcēpit mē! Nam dīxeram **eī** ego famulus tuus: **Sternere** faciam mihi asinum et ascendēns abībō cum **rēge**; claudus enim sum servus tuus.
28 Īnsuper et fraudulenter accūsāvit mē servum tuum ad tē dominum meum rēgem. Tū autem, domine mī rēx, sīcut angelus Deī **es**; fac, quod placitum **est** tibi.
29 Neque enim fuit **domus** patris meī **nisi** mortī **obnoxia** dominō meō **rēgī**; tū autem posuistī mē servum tuum inter convīvās mēnsae tuae. Quid **ultrā** igitur habeō iūstitiae, ut vōciferer ad rēgem? ”.
30 Ait ergō **eī** rēx: “ Quid **ultrā** **loqueris**? Dīxī: Tū et Siba dīvidite possessiōnēs ”.
31 Responditque Meribbaal **rēgī**: “ Etiam **cūncta** accipiat, postquam reversus **est** dominus meus rēx **pācificē** in domum suam! ”.
32 Berzellāī **quoque** Galaadītēs dēscenderat dē Rogelim et trādūxit rēgem Iordānem, ut dīmitteret eum ad Iordānem.
33 Erat autem Berzellaī Galaadītēs senex valdē, id **est** octōgēnārius; et ipse praebuerat alimenta **rēgī**, cum **morārētur** in Mahanaim; erat quippe vir dīves nimis.
34 Dīxit itaque rēx ad Berzellāī: “ **Vēnī** mēcum et praebēbō tibi alimenta apud mē in Ierusālem ”.
35 Et ait Berzellai ad rēgem: “ Quot sunt diēs annōrum vītae meae, ut ascendam cum **rēge** Ierusālem?
36 Octōgēnārius sum hodiē; numquid vigent **sēnsūs** meī ad discernendum suāve aut amārum? Aut dēlectāre potest servum tuum cibus et **pōtus**? Vel audīre **ultrā** possum **vōcem** cantōrum atque cantrīcum? Quārē servus tuus **esset** **ultrā** onerī dominō meō **rēgī**?
37 Paululum prōcēdam famulus tuus ab Iordāne tēcum. Et cūr dabit rēx mihi hanc vicissitūdinem?
38 Sed obsecrō, ut revertar servus tuus et moriar in cīvitāte **meā** iuxtā sepulcrum patris meī et mātris meae. Sed ecce servus tuus Chamaam; ipse **vadat** tēcum, domine mī rēx, et fac **eī**, quod tibi bonum vidētur ”.
39 Dīxitque rēx: “ Mēcum trānseat Chamaam, et ego faciam **eī**, quidquid tibi placuerit; et omne, quod **petierīs** ā mē, impetrābis ”.
40 Cumque trānsīsset ūniversus **populus** et rēx Iordānem, ōsculātus **est** rēx Berzellāī et benedīxit **eī**; et ille reversus **est** in locum suum.
41 Trānsīvit ergō rēx in Galgala, et Chamaam cum eō. **Omnis** autem **populus** Iūdae trādūxerat rēgem, et etiam **media** pars **populī** Isrāēl.
42 Et ecce omnēs **virī** Isrāēl concurrentēs ad rēgem dīxērunt **eī**: “ Quārē tē fūrātī sunt frātrēs nostrī **virī** Iūdae et trādūxērunt rēgem et domum eius Iordānem omnēsque virōs Dāvīd cum eō? ”.
43 Et respondit **omnis** vir Iūdae ad **virum** Isrāēl: “ Quia propior mihi **est** rēx. Cūr **īrāsceris** super hāc rē? Numquid **comedimus** aliquid ex **rēge**, aut **mūnera** nōbīs **data** sunt? ”.
44 Et respondit vir Isrāēl ad **virum** Iūdae et ait: “ Decem partēs mihi sunt in **rēge** et ideō etiam in Dāvīd. Ego sum potior tē; cūr contempsistī mē? Et nōn ego prior **locūtus** sum, ut redūcerem rēgem meum? ”. **Durius** autem respondērunt **virī** Iūdae **virīs** Isrāēl.
20
1 **Accidit** **quoque**, ut ibi **esset** vir Belial nōmine **Sēba** fīlius Bochrī Beniaminītā; et cecinit **būcina** et ait:
“ Nōn **est** nōbīs pars in Dāvīd,
neque hērēditās in fīliō Isāī!
Vir Isrāēl, in tabernācula **tua**! ”.
2 Et **sēparātus** **est** **omnis** vir Isrāēl ā Dāvīd secūtusque **est** **Sēba** fīlium Bochrī; **virī** autem Iūdae adhaesērunt **rēgī** suō ā Iordāne usque Ierusālem.
3 Cumque vēnisset rēx in domum suam Ierusālem, tulit decem mulierēs concubīnās, quās dērelīquerat ad cūstōdiendam domum, et trādidit eās in cūstōdiam alimenta eīs praebēns. Et nōn **est** **ingressus** ad eās, sed erant clausae usque ad diem **mortis** suae in viduitāte vīventēs.
4 Dīxit autem rēx Amasae: “ Convocā mihi omnēs virōs Iūdae in diem tertium et tū **adēsto** praesēns ”.
5 Abiit ergō Amasa, ut convocāret Iūdam; et **morātus** **est** **ultrā** tempus, quod **eī** cōnstituerat.
6 Ait autem Dāvīd ad Abisāī: “ Nunc **magis** afflīctūrus **est** nōs **Sēba** fīlius Bochrī quam Absalom; tolle igitur servōs dominī tuī et **persequere** eum, nē inveniat cīvitātēs mūnītās et effugiat nōs ”.
7 Ēgressī sunt ergō cum eō **virī** Ioab, Cherethī **quoque** et Phelethī et omnēs fortissimī; exiērunt dē Ierusālem ad persequendum **Sēba** fīlium Bochrī.
8 Cumque illī **essent** iuxtā lapidem grandem, quī **est** in Gabaōn, Amasa vēnerat ante eōs. Porrō Ioab accīnctus erat habitū suō, et in cingulō super lumbōs gladius absconditus erat, quī **levī** mōtū ex **vāgīnā** in **manum** suam **cecidit**.
9 Dīxitque Ioab ad Amasam: “ **Est**ne pāx tibi, mī frāter? ”. Et tenuit manū **dexterā** mentum Amasae, ut ōsculārētur eum.
10 Porrō Amasa nōn observāvit gladium in manū Ioab, quī percussit eum in inguine et effūdit **intestīna** eius in terram, nec secundum vulnus apposuit; et mortuus **est**. Ioab autem et Abisāī frāter eius persecūtī sunt **Sēba** fīlium Bochrī.
11 Intereā quīdam dē puerīs Ioab stetit iuxtā cadāver Amasae et dīxit: “ Quī **esse** vult cum Ioab et prō Dāvīd, sequātur Ioab! ”.
12 Amasa autem cōnspersus sanguine iacēbat in **mediā** **viā**. Vīdit **hoc** vir quod subsisteret **omnis** **populus** ad videndum eum; et āmōvit Amasam dē **viā** in agrum operuitque eum vestīmentō, cum vidēret quod omnēs trānseuntēs propter eum subsisterent.
13 Āmōtō igitur illō dē **viā**, trānsībat **omnis** vir sequēns Ioab ad persequendum **Sēba** fīlium Bochrī.
14 Porrō ille trānsierat per omnēs **tribus** Isrāēl usque in Abelbethmaachā; omnēsque Bochrītae congregātī sunt et ingressī sunt etiam post eum.
15 Vēnērunt itaque et oppugnābant eum in Abelbethmaachā et fūdērunt contrā cīvitātem aggerem, quī stetit contrā antemūrāle; et **omnis** **populus**, quī erat cum Ioab, mōliēbātur **dēstruere** mūrōs.
16 Et exclāmāvit mulier sapiēns dē cīvitāte: “ **Audīte**, **audīte**! Dīcite Ioab: “Appropinquā hūc, et loquar tēcum” ”.
17 Quī cum accessisset ad eam, ait illī: “ Tū **es** Ioab? ”. Et ille respondit: “ Ego ”. Ad quem sīc **locūta** **est**: “ Audī sermōnēs ancillae tuae ”. Quī respondit: “ Audiō ”.
18 Rūrsumque **illa**: “ Sermō, inquit, dīcēbātur in **vetere** prōverbiō: “Interrogent in Abel, et sīc perficient rem”.
19 Ego **pācifica** fidēlium Isrāēl, et tū quaeris **subruere** cīvitātem et **ēvertere** mātrem in Isrāēl. Quārē praecipitās hērēditātem Dominī? ”.
20 Respondēnsque Ioab ait: “ Absit, absit **hoc** ā mē; nōn praecipitō neque dēmōlior.
21 Nōn sē sīc habet rēs, sed homō dē monte Ephraim, **Sēba** fīlius Bochrī cognōmine, **levāvit** **manum** suam contrā rēgem Dāvīd; **trāditē** illum **sōlum**, et recēdam ā cīvitāte”. Et ait mulier ad Ioab: “ Ecce, caput eius mittētur ad tē per mūrum ”.
22 **Ingressa** **est** ergō ad omnem **populum** et **locūta** **est** eīs sapienter. Quī abscissum caput **Sēba** fīliī Bochrī prōiēcērunt ad Ioab. Et ille cecinit **tubā**, et recessērunt ab urbe ūnusquisque in tabernācula **sua**. Ioab autem reversus **est** Ierusālem ad rēgem.
23 Erat ergō Ioab super omnem **exercitum** Isrāēl; Banaiās autem fīlius Ioiadae super Cherethaēōs et Phelethaēōs;
24 Adonīram vērō super **onera**; porrō Iosaphat fīlius Ahilud ā commentāriīs.
25 Sīva autem **scrība**, Sadoc vērō et Abiathar sacerdōtēs;
26 **Hīra** **quoque** Iairītēs erat sacerdōs Dāvīd.
21
1 **Facta** **est** famēs in diēbus Dāvīd **tribus** annīs iūgiter. Et cōnsuluit Dāvīd ōrāculum Dominī, dīxitque Dominus: “ Super Saūl et super domum eius **est** sanguis, quia **occīdit** Gabaonitās ”.
2 **Vocātīs** ergō Gabaōnitis, rēx dīxit ad eōs — porrō Gabaonitae nōn sunt dē fīliīs Isrāēl, sed reliquiae Amorraēōrum; fīliī quippe Isrāēl iūrāverant eīs, sed voluit Saūl percutere eōs zēlō suō prō fīliīs Isrāēl et Iūdae —;
3 dīxit ergō Dāvīd ad Gabaonītās: “ Quid faciam vōbīs? Et quod erit vestrī piāculum, ut benedīcātis hērēditātī Dominī? ”.
4 Dīxēruntque **eī** Gabaonītae: “ Nōn **est** nōbīs super argentō et aurō quaestiō contrā Saūl et contrā domum eius; neque nōbīs licet interficere hominem dē Isrāēl ”. Ad quōs ait: “ Quod ergō **dīxerītis**, faciam vōbīs ”.
5 Quī dīxērunt **rēgī**: “ Dē fīliīs **virī**, quī attrīvit nōs et cōgitāvit dēlēre nōs **ita** ut nē ūnus quidem nostrum residuus **esset** in cūnctīs fīnibus Isrāēl,
6 dentur nōbīs septem **virī**, et suspendāmus eōs in patibulīs Dominō in Gabaōn in monte Dominī ”. Et ait rēx: “ Ego dabō ”.
7 Pepercitque rēx Meribbaal fīliō **Ionathān** fīliī Saūl propter iūsiūrandum Dominī, quod fuerat inter Dāvīd et inter **Ionathān** fīlium Saūl.
8 Tulit itaque rēx duōs fīliōs Respha fīliae Aia, quōs peperit Saūl, Armōnī et Meribbaal, et quīnque fīliōs Merob fīliae Saūl, quōs genuerat Hadriēlī fīliō Berzellāī, quī fuit dē Molāthī,
9 et **dedit** eōs in manū Gabaonītārum, quī suspendērunt illōs in monte **cōram** Dominō. Et **cecidērunt** hī septem simul, occīsī in diēbus **messīs** prīmīs, incipiente messiōne **hordeī**.
10 Tollēns autem Respha **fīlia** Aia cilicium substrāvit sibi super petram ab initiō **messis**, dōnec stillāret **aquā** super eōs dē caelō, et nōn dīmīsit avēs caelī **cōnsīdere** super eōs per diem neque bēstiās campī per noctem.
11 Et **nūntiāta** sunt Dāvīd, quae fēcerat Respha **fīlia** Aia **concubīnā** Saūl.
12 Et abiit Dāvīd et tulit ossa Saūl et ossa **Ionathān** fīliī eius ā cīvibus Iabēs Galaad, quī fūrātī fuerant **ea** dē **platēā** Bethsān, in **quā** suspenderant eōs Philisthim, cum interfēcissent Saūl in Gelboe,
13 et asportāvit inde ossa Saūl et ossa **Ionathān** fīliī eius; et colligentēs ossa eōrum, quī suspēnsī fuerant,
14 sepeliērunt **ea** cum ossibus Saūl et **Ionathān** fīliī eius in **terrā** Beniamin in Sēla, in sepulcrō Cīs patris eius. Fēcēruntque omnia, quae praecēperat rēx; et repropitiātus **est** Deus terrae post haec.
15 Factum **est** autem rūrsum proelium Philisthinōrum adversum Isrāēl, et dēscendit Dāvīd et servī eius cum eō, et pugnābant contrā Philisthim, et fatīgātus **est** Dāvīd.
16 Iesbibenob, quī fuit dē genere Rapha — ferrum hastae trecentōs siclōs appendēbat — et accīnctus erat ēnse novō, **nīsus** **est** percutere Dāvīd;
17 praesidiōque **eī** fuit Abisai fīlius Sarviae et percussum Philisthaeum interfēcit. Tunc iūrāvērunt **virī** Dāvīd dīcentēs: “ Iam nōn ēgrediēris nōbīscum in bellum, nē exstinguās lucernam Isrāēl ”.
18 Fuitque rūrsum bellum in Gob contrā Philisthaēōs; tunc percussit Sobbochaī dē Hūsā Saph dē stirpe Raphā.
19 Et fuit iterum bellum in Gob contrā Philisthaēōs, in quō percussit Elchanan fīlius Iair Bethlehemītēs Goliath Getthaeum, cuius hastīle hastae erat quasi līciātōrium texentium.
20 Et adhūc fuit bellum in Geth, in quō vir excelsus, quī sēnōs in manibus pedibusque habēbat digitōs, id **est** vīgintī et quattuor, et **is** **quoque** erat dē orīgine Raphā,
21 exprobrāvit Isrāēl; percussit autem eum **Ionathān** fīlius Samma frātris Dāvīd.
22 Hī quattuor erant dē genere Rapha ex Geth et **cecidērunt** per **manum** Dāvīd et servōrum eius.
22
1 **Locūtus** **est** autem Dāvīd Dominō verba carminis huius in **diē**, **quā** līberāvit eum Dominus dē manū omnium inimīcōrum suōrum et dē manū Saūl,
2 et ait:
“ Dominus **petra** **mea** et arx **mea** et salvātor meus;
3 Deus meus, rūpēs **mea**, in quam cōnfugiam,
scūtum meum et **cornū** **salūtis** meae!
Mūnīmentum meum et refugium meum.
Salvātor meus, dē **violentiā** līberābis mē.
4 Laudābilem invocābō Dominum
et ab inimīcīs meīs salvus **erō**.
5 Quia circumdedērunt mē **flūctūs** **mortis**,
torrentēs Belial terruērunt mē;
6 praeoccupāvērunt mē laqueī **mortis**.
7 In trībulātiōne **meā** invocāvī Dominum
et ad Deum meum clāmāvī;
et exaudīvit dē templō suō **vōcem** meam,
et clāmor meus **venit** ad aurēs eius.
8 **Commōta** **est** et contremuit **terra**;
fundāmenta caelōrum **concussa** sunt
et **conquassāta**, quoniam īrātus **est**.
9 Ascendit fūmus dē nāribus eius,
et **ignis** dē ōre eius vorābat;
carbōnēs incēnsī sunt ab eō.
10 Et inclīnāvit caelōs et dēscendit,
et cālīgō sub pedibus eius.
11 Et ascendit super cherub et volāvit
et dēvolāvit super pennās ventī.
12 Posuit tenebrās in circuitū suō tabernāculum suum,
tenebrōsās aquās, nūbēs dēnsissimās.
13 Prae fulgōre in cōnspectū eius
incēnsī sunt carbōnēs **ignis**.
14 Intonuit dē caelō Dominus,
et Excelsus **dēdit** **vōcem** suam.
15 Mīsit sagittās et dissipāvit eōs,
fulgurāvit **fulmina** et conturbāvit eōs.
16 Et appāruērunt effūsiōnēs **maris**,
et **revēlāta** sunt fundāmenta **orbis**
ab increpātiōne Dominī,
ab īnspīrātiōne **spīritūs** furōris eius.
17 Mīsit dē excelsō et assūmpsit mē,
trāxit mē dē aquīs multīs;
18 līberāvit mē ab inimīcō meō potentissimō,
ab hīs, quī ōderant mē, quī rōbustiōrēs mē erant.
19 Praevēnērunt mē in **diē** afflīctiōnis meae,
et **factus** **est** Dominus firmāmentum meum;
20 et ēdūxit mē in lātitūdinem,
līberāvit mē, quia complacuī **eī**.
21 Retribuit mihi Dominus secundum iūstitiam meam
et secundum munditiam manuum meārum reddit mihi,
22 quia cūstōdīvī viās Dominī
et nōn ēgī **impiē** ā Deō meō.
23 Omnia enim iūdicia eius in cōnspectū meō,
et ā praeceptīs eius nōn recessī;
24 et fuī immaculātus cum eō
et cūstōdīvī mē ab inīquitāte **meā**.
25 Et retribuet mihi Dominus secundum iūstitiam meam
et secundum munditiam meam in cōnspectū oculōrum suōrum.
26 Cum sānctō sānctus **eris**
et cum **virō** innocente innocēns **eris**;
27 cum **ēlectō** **ēlēctūs** **eris**
et cum perversō callidus **eris**.
28 Et **populum** pauperem salvum faciēs
et oculōs superbōrum humiliābis,
29 quia tū **lucerna** **mea**, Domine,
et Deus meus illūminat tenebrās meās.
30 In tē enim aggrediar hostium turmās,
in Deō meō trānsiliam mūrum.
31 Deus, **immaculāta** **via** eius,
ēloquium Dominī igne exāminātum;
scūtum **est** omnium spērantium in sē.
32 Quoniam **quis** **est** Deus praeter Dominum?
Et quae rūpēs praeter Deum nostrum?
33 Deus, quī accīnxit mē fortitūdine
et complānāvit perfectam viam meam,
34 coaequāns **pedēs** meōs cervīs
et super **excelsa** statuēns mē;
35 docēns **manūs** meās ad proelium,
et tendunt arcum aereum brāchia **mea**.
36 Dedistī mihi clipeum **salūtis** tuae,
et exaudītiō **tua** magnificāvit mē.
37 Dīlātāstī **gressūs** meōs subtus mē,
et nōn sunt īnfirmātī tālī meī.
38 Persequēbar inimīcōs meōs et conterēbam
et nōn convertēbar, dōnec cōnsūmerem eōs.
39 Cōnsūmpsī eōs et cōnfrēgī, ut nōn cōnsurgerent:
**cecidērunt** sub pedibus meīs.
40 Accīnxistī mē fortitūdine ad proelium,
incurvāstī īnsurgentēs in mē subtus mē.
41 Inimīcōs meōs dedistī mihi dorsum,
odientēs mē, et disperdidī eōs.
42 Clāmāvērunt, et nōn erat quī salvāret,
ad Dominum, et nōn exaudīvit eōs.
43 Contrīvī eōs ut pulverem terrae,
quasi **lutum** **platēārum** comminuī eōs.
44 Salvāstī mē ā contrādictiōnibus **populī** meī,
cōnstituistī mē in caput gentium.
**Populus**, quem ignōrābam, servit mihi,
45 fīliī aliēnī blandiuntur mihi,
audītū **aurīs** oboediunt mihi.
46 Fīliī aliēnī dēfluunt
et contremīscunt ex arcibus **suīs**.
47 Vīvit Dominus, et **benedicta** **petra** **mea**,
et exaltētur Deus, **petra** **salūtis** meae.
48 Deus, quī dās vindictās mihi
et dēicis **populōs** sub mē.
49 Quī ēdūcis mē ab inimīcīs meīs
et ab īnsurgentibus in mē ēlevās mē;
ā **virō** inīquō līberās mē.
50 Proptereā cōnfitēbor tibi, Domine, in gentibus,
et nōminī tuō cantābō:
51 Magnificat salūtēs **rēgis** **suī**
et facit misericordiam chrīstō suō Dāvīd
et sēminī eius in sempiternum ”.
23
1 Haec autem sunt verba Dāvīd **novissima**:
“ Dīxit Dāvīd fīlius Isāī,
dīxit vir cōnstitūtus in altō,
chrīstus Deī Iācōb,
**suāvīs** **psalta** Isrāēl.
2 **Spīritus** Dominī **locūtus** **est** per mē, et sermō eius super linguam meam.
3 **Locūtus** **est** Deus Isrāēl,
mihi dīxit **Petra** Isrāēl:
“Dominātor hominum iūstus,
dominātor in timōre Deī
4 **est** sīcut lūx aurōrae, oriente **sōle**,
**manē** absque nūbibus;
dē splendōre post pluviam
**herba** oritur dē **terrā**”.
5 **Nōnne** sīc **est** **domus** **mea** cum Deō?
Quia **pactum** aeternum statuit mihi,
dispositum in omnibus atque mūnītum.
Cūnctam enim salūtem meam et omne dēsīderābile
**nōnne** faciet germināre?
6 Praevāricātōrēs autem
quasi spīnae abiectae ūniversī,
quae nōn tolluntur manibus;
7 et sī **quis** **tangere** voluerit eās,
armābitur ferrō et lignō lanceātō,
igneque succēnsae combūrentur ”.
8 Haec **nōmina** fortium Dāvīd:
Iesbaal Hachamōnītēs, prīnceps inter trēs, ipse **levāvit** hastam suam super octingentōs, quōs interfēcit impetū ūnō.
9 Post hunc Eleazar fīlius Dodō Ahohītēs, inter trēs fortēs. Quī erat cum Dāvīd in Aphesdommim, quandō Philisthim congregātī sunt illūc in proelium.
10 Cumque ascendissent **virī** Isrāēl, ipse stetit et percussit Philisthaēōs, dōnec dēficeret **manūs** eius et obrigēsceret cum gladiō; fēcitque Dominus salūtem magnam in **diē** **illa**, et **populus** reversus **est** tantum ad **spolia** **dētrahenda**.
11 Et post hunc Samma fīlius Age Ararītēs. Et congregātī sunt Philisthim in Lehī; erat quippe ibi ager **lentē** plēnus. Cumque fūgisset **populus** ā faciē Philisthim,
12 stetit ille in **mediō** agrī et tuitus **est** eum percussitque Philisthaēōs, et fēcit Dominus salūtem magnam.
13 Et dēscendērunt trēs dē trīgintā et vēnērunt tempore **messis** ad Dāvīd in spēluncam Odollam; **castra** autem Philisthinōrum erant **posita** in **valle** Raphaim.
14 Et Dāvīd erat tunc in praesidiō; porrō statiō Philisthinōrum tunc erat in Bethlehem.
15 Dēsīderāvit igitur Dāvīd et ait: “ Ō sī **quis** mihi daret pōtum aquae dē **cisternā**, quae **est** in Bethlehem iuxtā portam! ”.
16 Irrūpērunt ergō trēs fortēs **castra** Philisthinōrum et hausērunt aquam dē **cisternā** Bethlehem, quae erat iuxtā portam, et attulērunt ad Dāvīd. At ille nōluit **bibere**, sed lībāvit illam Dominō
17 dīcēns: “ Propitius mihi sit Dominus, nē faciam **hoc**. Num sanguinem hominum istōrum, quī **profectī** sunt in animārum perīculō, bibam? ”. Nōluit ergō **bibere**. Haec fēcērunt trēs rōbustissimī.
18 Abisaī autem frāter Ioab fīlius Sarviae prīnceps erat dē trīgintā. Ipse **est** quī ēlevāvit hastam suam contrā trecentōs, quōs interfēcit. **Nōminātus** in trīgintā
19 et inter trīgintā nōbilior eratque eōrum prīnceps; sed usque ad trēs prīmōs nōn pervēnerat.
20 Et Banaiās fīlius Ioiadae vir fortissimus magnōrum operum dē Cabseel. Ipse percussit duōs fīliōs Ariel dē Moab, et ipse dēscendit et percussit leōnem in **mediā** **cisternā** in diēbus **nivis**.
21 Ipse **quoque** interfēcit **virum** Aegyptium, **virum** prōcērae statūrae habentem in manū hastam; itaque cum dēscendisset ad eum cum baculō, vī extorsit hastam dē manū Aegyptiī et interfēcit eum **hastā** **suā**.
22 Haec fēcit Banaīās fīlius Ioiadae, et ipse **nōminātus** inter trīgintā fortissimōs.
23 Erat autem nōbilior inter trīgintā; vērumtamen usque ad trēs nōn pervēnerat. Fēcitque eum Dāvīd sibi caput satellitum suōrum.
24 Asael frāter Ioab erat inter trīgintā. Elchanan fīlius Dodō dē Bethlehem,
25 Samma dē Harod, Elica dē Harod,
26 Helēs dē Phaltī, **Hīra** fīlius Accēs dē Thecuā,
27 Abiezer dē Anathoth, Sobbochāī dē Hūsā,
28 Selmōn Ahohītēs, Maharaī Netophathītēs,
29 Heled fīlius Baāna Netophathītēs, Ithaī fīlius Ribāī dē Gabaā fīliōrum Beniamin,
30 Banaia Pharathonītēs, Heddāī dē torrentibus Gaās,
31 Abibaal Arbathītēs, Azmaveth dē Bahurim,
32 Eliaba dē Saalbon, Iāsen dē Gun,
33 **Ionathān** fīlius Samma dē Arar, Ahiam fīlius Sarar Ararītēs.
34 Eliphalet fīlius Aasbāī Maachathitae, Eliam fīlius Achitophel Gilonītēs,
35 Hesrō dē Carmel, Pharaī dē Arab,
36 Igal fīlius Nathan dē Sobā, Bānī dē Gad,
37 Selec dē Ammōn, Naharaī Berothītēs armiger Ioab fīliī Sarviae,
38 **Hīra** Iethrītēs, Gareb et ipse Iethrītēs,
39 Uriās Hetthaeus.
Omnēs trīgintā septem.
24
1 Et addidit **furor** Dominī īrāscī contrā Isrāēl; commōvit que Dāvīd contrā eōs dīcēns: “ **Vade**, numerā Isrāēl et Iūdam ”.
2 Dīxitque rēx ad Ioab et ad prīncipēs **exercitūs** **suī**, quī erant cum eō: “ Perambulā omnēs **tribūs** Isrāēl ā **Dān** usque Bersabee, et **numerātē** **populum**, ut sciam numerum eius ”.
3 Dīxitque Ioab **rēgī**: “ Adaugeat Dominus Deus tuus ad **populum**, quantus nunc **est**, centuplum in cōnspectū dominī meī **rēgis**! Sed quid sibi dominus meus rēx vult in rē huiuscemodī? ”.
4 Praevaluit autem sermō **rēgis** contrā Ioab et prīncipēs **exercitūs**; **ēgressus**que **est** Ioab et prīncipēs mīlitum ā faciē **rēgis**, ut numerārent **populum** Isrāēl.
5 Cumque pertrānsīssent Iordānem, incēpērunt ab Aroer et ab urbe, quae **est** in **mediā** **valle**, trānseuntēs ad Gadītās et ad Iazer.
6 Et pervēnērunt in Galaad et in terram Hetthaēōrum in Cadēs et vēnērunt in **Dān**. Et ā **Dān** convertērunt sē ad Sidōnem
7 et pervēnērunt ad arcem Tyrī et omnēs urbēs Hevaēī et Chananaēī exiēruntque ad Nageb Iūdae in Bersabee.
8 Et, **lūstrāta** **ūniversa** **terra**, affuērunt post novem mēnsēs et vīgintī diēs in Ierusālem.
9 **Dēdit** ergō Ioab numerum dēscrīptiōnis **populī** **rēgī**; et **inventa** sunt dē Isrāēl **octingenta** **milia** **virōrum** fortium, quī ēdūcerent gladium, et dē **Iūdā** **quīngentā** **mīlia** pugnātōrum.
10 Percussit autem cor Dāvīd eum, postquam numerātus **est** **populus**, et dīxit Dāvīd ad Dominum: “ Peccāvī valdē in **hōc** factō; nunc vērō precor, Domine, ut trānsferās inīquitātem servī tuī, quia **stultē** ēgī nimis ”.
11 Surrēxit itaque Dāvīd **manē**, et sermō Dominī **factus** **est** ad Gad prophetēn, videntem Dāvīd, dīcēns:
12 “ **Vade** et **loquere** ad Dāvīd: Haec dīcit Dominus: Trium tibi datur optiō; ēlige ūnum, quod **voluerīs** ex hīs, ut faciam tibi ”.
13 Cumque vēnisset Gad ad Dāvīd, nūntiāvit **eī** dīcēns: “ Aut **tribus** annīs veniet tibi famēs in **terrā** **tuā**, aut **tribus** mēnsibus fugiēs adversāriōs tuōs, et illī tē persequentur, aut **certē** **tribus** diēbus erit **pestilentia** in **terrā** **tuā**. Nunc ergō dēlīberā et vidē quem respondeam **eī**, quī mē mīsit, sermōnem ”.
14 Dīxit autem Dāvīd ad Gad: “ Artor nimis; sed melius **est**, ut **incīdāmus** in manū Dominī — multae enim misericordiae eius sunt — quam in manū hominum! ”.
15 Et ēlēgit sibi Dāvīd pestilentiam; et erant diēs **messis** trīticī. Immīsitque Dominus pestilentiam in Isrāēl dē **māne** usque ad tempus cōnstitūtum, et mortuī sunt ex **populō** ā **Dān** usque Bersabeē septuāgintā **mīlia** **virōrum**.
16 Cumque extendisset **manum** suam angelus super Ierusālem, ut disperderet eam, misertus **est** Dominus super afflīctiōne et ait angelō percutientī **populum**: “ Sufficit; nunc continē **manum** tuam! ”.
Erat autem angelus Dominī iuxtā āream Areuna Iebusaēī.
17 Dīxitque Dāvīd ad Dominum, cum vīdisset angelum caedentem **populum**: “ Ego sum quī peccāvī, ego **inīquē** ēgī; istī, quī ovēs sunt, quid fēcērunt? Vertātur, obsecrō, **manus** **tua** contrā mē et contrā domum patris meī ”.
18 **Venit** autem Gad ad Dāvīd in **diē** **illa** et dīxit **eī**: “ Ascende, cōnstitue Dominō altāre in **āreā** Areūnā Iebusaēī ”.
19 Et ascendit Dāvīd iuxtā sermōnem Gad, quem praecēperat **eī** Dominus.
20 Cōnspiciēnsque Areūna animadvertit rēgem et servōs eius trānsīre ad sē
21 et **ēgressus** adōrāvit rēgem prōnō vultū in **terrā** et ait: “ Quid causae **est**, ut veniat dominus meus rēx ad servum suum? ”. Cui Dāvīd ait: “ Ut emam ā tē āream et aedificem altāre Dominō, et cesset interfectiō, quae grassātur in **populō** ”.
22 Et ait Areūna ad Dāvīd: “ Accipiat et offerat dominus meus rēx, sīcut **eī** **placet**. Ecce bovēs in holocaustum et plaustrum et **iuga** boum in ūsum lignōrum.
23 Omnia dat Areūna, ō rēx, **rēgī** ”. Dīxitque Areuna ad rēgem: “ Dominus Deus tuus suscipiat vōtum tuum! ”.
24 Cui respondēns rēx ait: “ Nēquāquam; sed emam pretiō ā tē et nōn offeram Dominō Deō meō holocausta **grātuīta** ”. **Emit** ergō Dāvīd āream et bovēs argentī siclīs quīnquāgintā.
25 Et aedificāvit ibi Dāvīd altāre Dominō et obtulit holocausta et **pācifica**.
Et repropitiātus **est** Dominus terrae, et **cohibita** **est** **plāga** ab Isrāēl.
