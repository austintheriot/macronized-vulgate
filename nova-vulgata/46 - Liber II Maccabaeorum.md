**LIBER** SECUNDUS MACCABAEORUM 

1 2 3 4 5 6 7 8 9 10 11 12 13 14 15

1 

1 Frātribus, quī sunt per Aegyptum, Iūdaeīs salūtem dīcunt frātrēs, quī sunt in Hierosolymīs Iūdaeī et quī in regiōne Iūdaeae, pācem bonam.

2 Et benefaciat vōbīs Deus et meminerit testāmentī **suī**, quod **locūtus** **est** ad Abraham et Isaac et Iācōb servōrum suōrum fidēlium;

3 et det vōbīs cor omnibus, ut **colātis** eum et faciātis eius voluntātem **corde** magnō et animō volentī;

4 et adaperiat cor vestrum in **lēge** **suā** et in praeceptīs **suīs** et faciat pācem;

5 et exaudiat ōrātiōnēs vestrās et reconciliētur vōbīs nec vōs dēserat in tempore **malō**.

6 Et nunc **hīc** sumus ōrantēs prō vōbīs.

7 Rēgnante Dēmētriō, annō centēsimō sexāgēsimō nōnō, nōs Iūdaeī scrīpsimus vōbīs in trībulātiōne et impetū, quī **supervenit** nōbīs in istīs annīs, ex quō recessit **Iāsōn** et, quī cum eō erant, ā **sānctā** **terrā** et ā rēgnō

8 et portam succendērunt et effūdērunt sanguinem innocentem; et ōrāvimus ad Dominum et exaudītī sumus et obtulimus sacrificia et similāginem et accendimus lucernās et prōposuimus pānēs.

9 Et nunc ut frequentētis diēs Scēnopēgiae **mēnsis** Casleu,

10 annō centēsimō octōgēsimō octāvō.

Quī sunt Hierosolymīs et in **Iūdaeā**, **senātus**que et Iūdās Aristobulō magistrō Ptolemaeī **rēgis**, quī **est** dē genere christōrum sacerdōtum, et hīs, quī in Aegyptō sunt, Iūdaeīs salūtem et sānitātem.

11 Dē magnīs perīculīs ā Deō līberātī **magnificē** grātiās agimus ipsī, utpote quī adversus rēgem dīmicāvimus;

12 ipse enim **effervere** fēcit eōs, quī pugnāvērunt contrā sānctam cīvitātem.

13 Nam cum in **Persidē** **esset** dux ipse et quī cum ipsō vidēbātur **esse** **intolerābilis** **exercitus**, concīsī sunt in templō Naneae, fraude ūtentibus sacerdōtibus Nāneae.

14 Etenim quasi cum **eā** habitātūrus **venit** ad locum Antiochus et, quī cum ipsō erant, **amīcī**, ut acciperet pecūniās multās **dōtīs** nōmine.

15 Cumque prōposuissent eās sacerdōtēs Nāneae, et ipse cum paucīs **ingressus** **esset** intrā **ambitum** fānī, clausērunt templum; cum intrāsset Antiochus,

16 apertō occultō aditū laqueāris, mittentēs lapidēs percussērunt ducem et dīvīsērunt membrātim et, capitibus **amputātīs**, forās prōiēcērunt.

17 Per omnia benedictus Deus, quī trādidī

18 Factūrī igitur **quīnta** et **vīcēsimā** **diē** **mēnsis** Casleū pūrificātiōnem templī, necessārium dūximus significāre vōbīs, ut et vōs **quoque** agātis diem Scēnopēgiae et **ignis**, quī **datus** **est**, quandō Nehemiās, aedificātō templō et altārī, obtulit sacrificia.

19 Nam cum in Persidem dūcerentur patrēs nostrī, sacerdōtēs, quī tunc cultōrēs Deī erant, acceptum ignem dē altārī **occultē** abscondērunt in cavō puteī situm **habentis** siccum, in quō contūtātī sunt eum, **ita** ut omnibus ignōtus **esset** locus.

20 Cum autem praeterīssent annī multī, et placuit Deō, ut mitterētur Nehemiās ā **rēge** Persīdis, nepōtēs sacerdōtum illōrum, quī absconderant, mīsit ad ignem.

21 Sīcut nārrāvērunt nōbīs, nōn invēnērunt ignem sed aquam crassam. Et iussit eōs haurīre et afferre. Utque **imposita** sunt sacrificia, iussit sacerdōtēs Nehemīās **aspergere** **aquā** et ligna et, quae erant **superposita**.

22 Utque **hoc** factum **est**, et tempus trānsiit, et sōl refulsit, quī prius erat in nūbilō, **accēnsus** **est** **ignis** magnus, **ita** ut omnēs mīrārentur.

23 Ōrātiōnem autem faciēbant sacerdōtēs, dum cōnsummārētur sacrificium: et sacerdōtēs et omnēs, **Ionathā** inchoante, cēterīs autem respondentibus ut Nehemīās.

24 Erat autem ōrātiō hunc habēns modum: “ Domine, Domine Deus, omnium creātor, **terribilis** et **fortis**, iūstus et misericors, quī **sōlus** **es** rēx et bonus,

25 **sōlus** praestāns, **solus** iūstus et omnipotēns et aeternus; quī līberās Isrāēl dē omnī **mālō**, quī fēcistī patrēs ēlēctōs et sānctificāstī eōs,

26 accipe sacrificium prō ūniversō **populō** tuō Isrāēl et cūstōdī partem tuam et **sānctifica**.

27 **Congregā** dispersiōnem nostram, **līberā** eōs, quī serviunt gentibus, et contemptōs et abōminātōs respice, ut sciant gentēs quia tū **es** Deus noster.

28 Afflīge opprimentēs nōs et contumēliam facientēs in **superbiā**.

29 Cōnstitue **populum** tuum in locō sānctō tuō, sīcut dīxit Moysēs ”.

30 Sacerdōtēs autem psallēbant hymnōs.

31 Cum autem cōnsūmptum **esset** sacrificium, ex **residuā** **aquā** Nehemīās iussit lapidēs maiōrēs perfundī

32 quod ut factum **est**, **flamma** **accēnsa** **est**, sed ā lūmine, quod refulsit ex altārī, **cōnsūmpta** **est**.

33 Ut vērō **manifestāta** **est** rēs, et renūntiātum **est** **rēgī** Persārum quod in locō, in quō ignem absconderant hī, quī trānslātī fuerant, sacerdōtēs, **aqua** appāruit, dē **quā** Nehēmiās et, quī cum eō erant, pūrificāvērunt **ea**, quae **essent** sacrificiī,

34 circumsaepiēns autem rēx et rem dīligenter exāmināns, templum fēcit.

35 Et quibus grātificābātur rēx, **multa** **dōna** accipiēbat et tribuēbat.

36 Appellāvērunt autem, quī cum Nehēmiā erant, hunc locum Nephthar, quod interpretātur Pūrificātiō; vocātur autem apud plūrēs Nephthāī.

2

1 Invenītur autem in dēscrīptiōnibus quod Iēremīās **prophēta** iussit eōs ignem accipere, quī trānsmigrābant, ut significātum **est**,

2 et ut mandāvit **prophēta** **trānsmigrātīs** dāns illīs lēgem, nē oblīvīscerentur **praecepta** Dominī et ut nōn exerrārent mentibus videntēs simulācra **aurea** et **argentea** et ōrnāmenta eōrum.

3 Et **alia** huiusmodī dīcēns hortābātur, nē lēgem āmovērent ā **corde** suō.

4 Erat autem in **ipsā** **scrīptūrā** quōmodo tabernāculum et arcam iussit **prophēta**, dīvīnō respōnsō ad sē factō, comitārī sēcum, usquequō exiit in montem, in quō Moysēs ascendit et vīdit Deī hērēditātem.

5 Et veniēns Iēremīās **invēnit** domum spēluncae; et tabernāculum et arcam et altāre incēnsī intulit illūc et ōstium obstrūxit.

6 Et accessērunt quīdam ex hīs, quī simul sequēbantur, ut notārent viam, et nōn potuērunt invenīre.

7 Ut autem cognōvit Iēremīās, culpāns illōs dīxit quod ignōtus erit locus, dōnec congreget Deus congregātiōnem **populī** et **misericordiā** fīat;

8 et tunc Dominus ostendet haec, et appārēbit maiestās Dominī, et nūbēs erit, sīcut et sub Moyse manifestābātur, sīcut et Salomōn petiit, ut locus sānctificārētur **magnificē**.

9 Manifestābātur autem et ut sapientiam habēns obtulit sacrificium dēdicātiōnis et cōnsummātiōnis templī.

10 Sīcut et Moysēs ōrābat ad Dominum, et dēscendit **ignis** dē caelō et cōnsūmpsit sacrificia, sīc et Salomōn ōrāvit, et dēscendit **ignis** dē caelō et cōnsūmpsit holocausta.

11 Et dīxit Moysēs: “ **Eō** quod nōn sit comestum, quod erat prō peccātō, cōnsūmptum **est** ”.

12 Similiter et Salomōn octo diēs celebrāvit.

13 Īnferēbantur autem in dēscrīptiōnibus et commentāriīs secundum Nehēmiam haec **eadem**, et ut cōnstruēns bibliothēcam congregāvit librōs dē rēgibus et **prophētīs** et librōs Dāvīd et epistulās rēgum dē dōnāriīs.

14 Similiter autem et Iūdās **ea**, quae **dēciderant** per bellum, quod nōbīs **acciderat**, congregāvit omnia, et sunt apud nōs.

15 Sī ergō **dēsīderātis** haec, mittite, quī perferant vōbīs.

16 Āctūrī itaque pūrificātiōnem, scrīpsimus vōbīs; **bene** ergō faciētis, sī **ēgeritis** hōs diēs.

17 Deus autem, quī līberāvit ūniversum **populum** suum et reddidit hērēditātem omnibus et rēgnum et sacerdōtium et sānctificātiōnem,

18 sīcut prōmīsit in **lēge**. Spērāmus enim in Deō quod **cito** nostrī miserēbitur et congregābit dē sub caelō in locum sānctum; ēripuit enim nōs dē magnīs perīculīs et locum pūrgāvit.

19 Dē **Iūdā** vērō Maccabaēō et frātribus eius et dē templī magnī pūrificātiōne et dē ārae dēdicātiōne,

20 sed et dē proeliīs, quae pertinent ad Antiochum Epiphanem et fīlium eius Eupatorem,

21 et dē illūminātiōnibus, quae dē caelō factae sunt ad eōs, quī **generōsē** prō Iūdaismō fortiter fēcērunt, **ita** ut ūniversam regiōnem, cum paucī **essent**, vindicārent et barbaram multitūdinem fugārent

22 et fāmōsissimum in **tōtō** **orbe** templum recuperārent et cīvitātem līberārent et **lēgēs**, quae futūrum erat ut abolērentur, restituerentur, Dominō cum omnī **clēmentiā** propitiō factō illīs,

23 quae omnia ab **Iāsone** Cȳrēnaeō quīnque **librīs** **dēclārāta** sunt, tentāvimus nōs ūnō volūmine breviāre.

24 Cōnsīderantēs enim multitūdinem numerōrum et difficultātem, quae **adest** volentibus aggredī nārrātiōnēs historiārum propter multitūdinem rērum,

25 cūrāvimus volentibus quidem **legere**, ut **esset** animī oblectātiō, studiōsīs vērō, ut facilius possint memoriae commendāre, omnibus autem legentibus ūtilitās cōnferātur.

26 Et nōbīs quidem ipsīs, quī **hoc** opus breviandī **causā** suscēpimus, nōn facilem labōrem, immō vērō negōtium plēnum vigiliārum et **sūdōris** assūmpsimus.

27 Sīcut praeparantī convīvium et quaerentī aliōrum ūtilitātem nōn facile **est**, tamen propter multōrum grātiam libenter labōrem sustinēbimus,

28 **accūrātē** quidem dē singulīs ēlabōrāre auctōrī concēdentēs, ipsī autem persequī datam fōrmam brevitātī studentēs.

29 Sīcut enim novae **domūs** architectō dē **ūniversā** **strūctūrā** cūrandum **est**, **eī** vērō, quī **inūrere** et **pingere** cūrat, quae **apta** sunt ad ōrnātum **exquīrenda** sunt, **ita** aestimō et in nōbīs.

30 Inīre quidem et deambulācrum facere verbōrum et cūriōsius partēs singulās quāsque **disquīrere** historiae congruit auctōrī;

31 brevitātem vērō dictiōnis sectārī et exsecūtiōnem rērum vītāre breviantī concēdendum **est**.

32 Hinc ergō nārrātiōnem incipiēmus, praedictīs tantulō subiūnctō; stultum etenim **est** ante historiam efffluere, ipsam autem historiam **concidere**.

3

1 Cum **sānctā** cīvitās habitārētur cum omnī pāce, et **lēgēs** quam **optimē** cūstōdīrentur propter Oniae pontificis pietātem et **odium** malitiae,

2 fīēbat ut et ipsī **rēgēs** locum honōrārent et templum maximīs mūneribus illūstrārent,

3 **ita** ut Seleucus **quoque** Asiae rēx dē redditibus **suīs** praestāret omnēs **sūmptūs** ad ministeria sacrificiōrum pertinentēs.

4 Simōn autem dē tribū Belgae praepositus templī cōnstitūtus dissentiēbat ā prīncipe sacerdōtum dē dispēnsātiōne in cīvitāte.

5 Et cum **vincere** Ōniam nōn posset, **venit** ad Apollōnium Tharseae fīlium, quī eō tempore erat dux Coelēsyriae et **Phoenīcis**,

6 et nūntiāvit pecūniīs inēnārrābilibus plēnum **esse** aerārium Hierosolymīs, **ita** ut multitūdō vectīgālium **innumerābilis** **esset** et **ea** nōn pertinēre ad ratiōnem sacrificiōrum; **esse** autem possibile sub potestāte **rēgis** haec **cadere**.

7 Collocūtus autem Apollōnius cum **rēge**, dē **indicātīs** sibi pecūniīs aperuit; at ille vocāns Hēliodōrum, quī erat super **negōtia**, mīsit **datīs** **mandātīs**, ut praedictam pecūniam trānsportāret.

8 Statimque Hēliodōrus iter **est** **aggressus**, speciē quidem quasi per Coelēsyriam et Phoenīcēn cīvitātēs **esset** peragrātūrus, rē **vērā** autem **rēgis** prōpositum perfectūrus.

9 Sed cum vēnisset Hierosolymam et **benignē** ā summō sacerdōte cīvitātis **esset** exceptus, nārrāvit dē datō indiciō, et cuius reī **grātia** **adesset** aperuit; interrogābat autem, sī **vērē** haec **ita** **essent**.

10 Tunc summus sacerdōs ostendit **dēposita** **esse** viduārum et pūpillōrum;

11 quaedam vērō **esse** Hircānī Thobiae, **virī** valdē **ēminentīs**, nōn sīcut dētulerat obtrectāns impius Simōn; **ūniversa** autem argentī talenta **esse** **quadringenta** et aurī **ducentā**;

12 dēcipī vērō eōs, quī crēdidissent locī sānctitātī et honōrātī per ūniversum mundum templī venerātiōnī inviolābilī tūtēlae, omnīnō impossibile **esse**.

13 At ille, prō hīs, quae habēbat, **mandātīs** ā **rēge**, omnīnō dīcēbat in rēgium fiscum **eā** **esse** **dēferenda**.

14 **Cōnstitūta** autem **diē**, intrābat dē hīs vīsitātiōnem ōrdinātūrus. Nōn **modica** vērō per ūniversam cīvitātem erat trepidātiō.

15 Sacerdōtēs autem ante altāre cum stolīs sacerdōtālibus iactāvērunt sē et invocābant in caelum eum, quī dē dēpositō lēgem posuit, ut hīs, quī dēposuerant, **ea** **salva** cūstōdīret.

16 Erat autem, ut quī vidēret summī **sacerdōtis** vultum, mente vulnerārētur; faciēs enim et **color** immūtātus dēclārābat internum animī dolōrem.

17 Circumfūsus enim erat **metus** quīdam **virō**, et horror corporis, unde manifēstus aspicientibus dolor īnstāns cordī efficiēbātur.

18 **Aliī** autem dē domibus gregātim prōsiliēbant ad pūblicam supplicātiōnem, prō eō quod in contemptum locus **esset** ventūrus.

19 Accīnctaeque mulierēs ciliciīs sub mammīs per viās cōnfluēbant; sed et virginēs, quae conclūsae erant, aliae quidem prōcurrēbant ad iānuās, aliae autem ad mūrōs, quaedam vērō per fenestrās aspiciēbant;

20 ūniversae autem prōtendentēs **manūs** in caelum dēprecābantur.

21 Erat enim miserērī commixtae multitūdinis prostrātiōnem et summī **sacerdōtis** in **magnā** **agōniā** cōnstitūtī exspectātiōnem.

22 Et hī quidem invocābant omnipotentem Dominum, ut **crēdita** **salva** hīs, quī crēdiderant, cōnservāret cum omnī **tūtēlā**.

23 Hēliodōrus autem, quod fuerat dēcrētum, perficiēbat.

24 Eōdem locō, ipsō cum satellitibus circā aerārium praesente, spīrituum et **omnis** potestātis Dominus magnam fēcit ostēnsiōnem, **ita** ut omnēs, quī ausī fuerant convenīre, perterritī virtūte Deī in dissolūtiōnem et formīdinem converterentur.

25 Appāruit enim illīs quīdam equus terribilem habēns sessōrem et optimō operīmentō adōrnātus; **is**que cum impetū **invectus** Hēliodōrō priōrēs calcēs impēgit; quī autem supersedēbat, vidēbātur **arma** habēre **aurea**.

26 **Aliī** etiam appāruērunt duo iuvenēs virtūte **decorī**, optimī **glōria** speciōsīque amictū, quī etiam circumstetērunt eum et ex **utrāque** **parte** flagellābant **sine** intermissiōne multās īnferentēs **eī** **plāgās**.

27 **Subitō** autem **concīdit** in terram; eumque **multā** cālīgine circumfūsum rapuērunt atque in sellam gestātōriam imposuērunt;

28 et eum, quī cum multīs cursōribus et satellitibus praedictum **ingressus** erat aerārium, portābant **cārentem** auxiliō ex armīs cōnstitūtum, **manifēstē** Deī virtūtem cognōscentem.

29 Et ille quidem per dīvīnam virtūtem iacēbat mūtus atque omnī spē et salūte prīvātus;

30 hī autem Dominum benedīcēbant, quī magnificābat locum suum; et templum, quod paulō ante timōre ac tumultū erat plēnum, appārente omnipotente Dominō, gaudiō et **laetitiā** implētum **est**.

31 Cōnfestim vērō ex **amīcīs** Hēliodōrī quīdam rogābant Ōniam, ut invocāret Altissimum, ut vītam dōnāret **eī**, quī prōrsus in suprēmō spīritū erat cōnstitūtus.

32 **Suspectus** autem **factus** summus sacerdōs, nē forte rēx opīnārētur malitiam aliquam ex Iūdaeīs circā Hēliodōrum cōnsummātam, obtulit hostiam prō salūte **virī**.

33 Cumque summus sacerdōs litātiōnem perficeret, iīdem iuvenēs rūrsus appāruērunt Hēliodōrō eīsdem vestibus amictī et astantēs dīxērunt: “ Oniae summō sacerdōtī multās grātiās age, nam propter eum Dominus tibi vītam dōnāvit;

34 tū autem ā caelō flagellātus **nūntiā** omnibus magnam Deī potestātem ”. Et hīs dictīs, nōn compāruērunt.

35 Hēliodōrus autem, **hostia** Dominō **oblāta** et vōtīs magnīs prōmissīs **eī**, quī **vīvere** concessit, et Ōniam acceptum habēns cum **exercitū** repedāvit ad rēgem;

36 testābātur autem omnibus **ea**, quae sub oculīs **suīs** vīderat, **opera** maximī Deī.

37 Cum autem rēx interrogāsset Hēliodōrum, **quis** **esset** aptus adhūc semel Hierosolymam mittī, ait:

38 “ Sī quem habēs hostem aut rērum īnsidiātōrem, mitte eum illūc et flagellātum eum recipiēs, sī tamen ēvāserit, eō quod in locō sit **vērē** Deī quaedam virtūs;

39 nam ipse, quī habet in caelīs habitātiōnem, vīsitātor et adiūtor **est** locī illīus et venientēs ad malefaciendum percutit ac perdit ”.

40 Igitur dē Hēliodōrō et aerāriī **cūstōdia** **ita** rēs prōcessērunt.

4

1 Simōn autem praedictus, quī pecūniārum et patriae dēlātor exstitit, **male** loquēbātur dē Ōniā, tamquam ipse Hēliodōrum īnstīgāsset et **malōrum** auctor fuisset;

2 benefactōremque cīvitātis et cūrātōrem **gentis** suae et aemulātōrem lēgum audēbat īnsidiātōrem rērum **dīcere**.

3 Sed cum **inimīcitiā** in tantum prōcēderet, ut etiam per quendam eōrum, quī ā Simōne **probātī** **essent**, homicīdia fierent,

4 cōnsīderāns Ōniās perīculum contentiōnis et Apollōnium Menesthēī, ducem Coelēsyriae et **Phoenīcis**, augentem malitiam Simōnis,

5 ad rēgem sē contulit, nōn ut cīvium accūsātor, sed quod ūtile **esset** in commūne et singulāriter ūniversae multitūdinis prōspiciēns.

6 Vidēbat enim **sine** rēgālī **prōvidentiā** impossibile **esse** pācem adhūc rēbus **obtingere**, nec Simōnem cessātūrum ā **stultitiā**.

7 Sed post Seleucī vītae excessum, cum suscēpisset rēgnum Antiochus, quī Epiphanēs appellābātur, ambiēbat **Iāsōn** frāter Ōniae summum sacerdōtium,

8 prōmittēns **rēgī** per interpellātiōnem argentī talenta **trecenta** sexāgintā et ex reditū quōdam aliō talenta octōgintā;

9 super haec autem prōmittēbat et **alia** centum quīnquāgintā sē perscrīptūrum, sī concēderētur per potestātem eius gymnasium et ephēbiam sibi **cōnstituēre** et eōs, quī in Hierosolymīs erant, Antiochēnōs **scrībere**.

10 Quod cum rēx annuisset, et obtinuisset prīncipātum, statim ad Graecam cōnsuētūdinem contribūlēs suōs trānsferre coepit.

11 Et, āmōtīs hīs, quae hūmānitātis **causā** Iūdaeīs ā rēgibus fuerant **cōnstitūta** per Iōannem patrem Eupolemī, quī apud Rōmānōs dē **amīcitiā** et societāte fūnctus **est** lēgātiōne, et **lēgitima** cīvium **iūra** dēstituēns, prāvōs mōrēs innovābat.

12 **Prōmptē** enim sub **ipsā** **arce** gymnasium cōnstituit et optimōs quōsque ephēbōrum subigēns sub petasum dūcēbat.

13 Erat autem sīc culmen quoddam Graecae conversātiōnis et **prōfectūs** aliēnigenārum **moris**, propter impiī et nōn summī **sacerdōtis** **Iāsonis** inaudītam contāminātiōnem,

14 **ita** ut sacerdōtēs iam nōn circā **altāris** officia dēditī **essent**, sed contemptō templō et sacrificiīs neglēctīs, festīnārent participēs fierī inīquae in **palaestrā** praebitiōnis post discī prōvocātiōnem

15 et patriōs quidem honōrēs nihil habentēs, Graecās autem glōriās optimās aestimantēs.

16 Quārum **grātia** **perīculōsa** eōs contentiō habēbat, et quōrum **īnstitūta** aemulābantur ac per omnia cōnsimilēs **esse** cupiēbant, hōs hostēs et ultōrēs habuērunt.

17 In **lēgēs** enim dīvīnās **impiē** **agere** nōn **est** facile, sed haec tempus sequēns dēclārābit.

18 Cum autem **quīnquennālis** agōn Tyrī celebrārētur, et rēx praesēns **esset**,

19 mīsit **Iāsōn** facinorōsus ab Hierosolymīs spectātōrēs Antiochēnsēs portantēs argentī drachmās trecentās in sacrificium **Herculis**; quās etiam postulāvērunt hī, quī asportāverant, nē in sacrificium ērogārentur, quia nōn oportēret, sed in alium sūmptum eās dēputārī.

20 Sed haec **cecidērunt**: propter illum quidem, quī **mīserat**, in sacrificium **Herculis**; propter eōs autem, quī afferēbant, in fabricam trirēmium.

21 Missō autem in Aegyptum Apollōniō Menesthēī fīliō propter ascēnsum ad solium Philomētoris **rēgis**, cum cognōvisset Antiochus aliēnum sē ab illīus negōtiīs effectum, propriae sēcūritātī cōnsuluit; inde cum Ioppēn vēnisset, sē contulit Hierosolymam.

22 Et **magnificē** ab **Iāsone** et cīvitāte susceptus, cum faculārum lūminibus et acclāmātiōnibus intrōductus **est**; deinde sīc in Phoenīcēn **exercitum** convertit.

23 Et post trienniī tempus mīsit **Iāsōn** Menelāum suprādictī Simōnis frātrem portantem pecūniās **rēgī** et dē negōtiīs necessāriīs commonitiōnēs perlātūrum.

24 At ille commendātus **rēgī**, cum sē magnificāsset faciē potestātis, in sēmetipsum contulit summum sacerdōtium superpōnēns **Iāsonī** talenta argentī **trecenta**;

25 acceptīsque rēgiīs **mandātīs**, **venit** nihil quidem gerēns dignum sacerdōtiō, animōs vērō **crūdēlis** tyrannī et ferae barbarae īram habēns.

26 Et **Iāsōn** quidem, quī proprium frātrem circumvēnerat, ipse circumventus ab aliō profugus in Ammanitem expulsus **est** regiōnem.

27 Menelāus autem prīncipātum quidem obtinuit; dē pecūniīs vērō **rēgī** prōmissīs nihil **dēbitē** agēbat,

28 cum vērō exāctiōnem faceret Sostratus, quī arcī erat praepositus, nam ad hunc exāctiō vectīgālium pertinēbat. Quam ob causam utrīque ā **rēge** sunt advocātī;

29 et Menelāus quidem relīquit summī sacerdōtiī successōrem Lȳsimachum frātrem suum, Sostratus autem Cratētem, quī praeerat Cypriīs.

30 Tālibus autem cōnstitūtīs, contigit Tarsēnsēs et Mallōtās sēditiōnem **movēre**, eō quod Antiochidi, **rēgis** concubīnae, dōnō **essent** datī.

31 Festīnanter itaque rēx **venit** sēdāre illōs, relictō suffectō ūnō ex iīs in dignitāte cōnstitūtīs Andronīcō.

32 Ratus autem Menelāus accēpisse sē tempus opportūnum, **aurea** quaedam vāsa ē templō fūrātus dōnāvit Andronīcō; et **alia** vēndiderat Tyrī et per vīcīnās cīvitātēs.

33 Quod cum **certissimē** cognōvisset Ōniās, arguēbat eum, ipse in locō tūtō sē continēns in Daphnē secus Antiochīam.

34 Unde Menelāus seorsum apprehendēns Andronīcum rogābat, ut Ōniam interficeret. At vērō ille, cum vēnisset ad Ōniam et cum fidem dolō dedisset ac dexteram accēpisset dedissetque cum iūreiūrandō, quamvīs **esset** **eī** **suspectus**, suāsit dē asȳlō **prōcēdere**, quem statim **peremit**, nōn veritus iūstitiam.

35 Ob quam causam nōn **sōlum** Iūdaeī, sed multī **quoque** ex aliīs nātiōnibus indignābantur et **molestē** ferēbant dē nece **virī** **iniūsta**.

36 Sed regressum rēgem dē Ciliciae locīs interpellābant, quī erant per cīvitātem Iūdaeī, simul et Graecīs scelus conquerentibus, dē eō quod **sine** ratiōne Ōniās interfectus **esset**.

37 Contrīstātus itaque animō Antiochus et **flexus** ad misericordiam lacrimās fūdit, propter dēfūnctī sōbrietātem et multam modestiam;

38 **accēnsus**que animīs, cōnfestim **ablāta** Andronīcī **purpurā** ac tunicīs eius discissīs, circumdūxit per **tōtam** cīvitātem usque ad eundem locum, in quō in Oniam impietātem commīserat, atque **illīc** sacrilegum interfectōrem ē mundō sustulit, Dominō illī condignam retribuente poenam.

39 Multīs autem sacrilegiīs per cīvitātem ā Lȳsimachō commissīs **Menelāī** cōnsiliō, et **dīvulgāta** **foris** **fāma**, **congregāta** **est** multitūdō adversum Lȳsimachum, **vāsīs** aureīs iam multīs **dissipātīs**.

40 Turbīs autem īnsurgentibus et **īrā** **replētīs**, Lȳsimachus, **armātīs** **ferē** **tribus** mīlibus, inīquīs manibus coepit, **duce** quōdam Aurānō, aetāte nōn minus ac **dēmentiā** prōvectō.

41 Sed ut intellēxērunt cōnātum Lymachī, aliī lapidēs, aliī fustēs validōs arripuēre, quīdam vērō ex adiacente cinere manū apprehendērunt et mixtim iēcērunt in eōs, quī circā Lȳsimachum erant.

42 Quam ob causam multōs quidem vulnerāvērunt, quōsdam autem et prōstrāvērunt, omnēs vērō in fugam compulērunt; ipsum vērō sacrilegum secus aerārium interfēcērunt.

43 Dē hīs ergō coepit iūdicium adversus Menelāum agitārī.

44 Et cum vēnisset rēx Tyrum, apud ipsum causam **ēgerunt** missī trēs **virī** ā senātū.

45 Et cum iam superārētur Menelāus, prōmīsit Ptolemaeō Dorymēnīs multās pecūniās ad suādendum **rēgī**.

46 Unde Ptolemaeus, excipiēns seorsum in quoddam ātrium columnātum quasi refrīgerandī **grātia** rēgem, dēdūxit ā **sententiā**.

47 Et Menelāum quidem ūniversae malitiae reum crīminibus absolvit; miserōs autem, quī etiam sī apud Scythās causam dīxissent, innocentēs iūdicārentur, hōs morte damnāvit.

48 **Cito** ergō iniūstam poenam dedērunt, quī prō cīvitāte et **populō** et sacrīs **vāsīs** causam prōsecūtī sunt.

49 Quam ob rem Tyriī **quoque** in malefactum indignātī, quaeque ad sepultūram eōrum **necessāria** **essent**, magnō sūmptū praestitērunt.

50 Menelāus autem propter eōrum, quī in **potentiā** erant, avāritiam permanēbat in potestāte, crēscēns in **malitiā** magnus cīvium īnsidiātor cōnstitūtus.

5

1 **Circā** **hoc** autem tempus Antiochus secundam profectiōnem parāvit in Aegyptum.

2 Contigit autem per ūniversam cīvitātem **ferē** per diēs quadrāgintā vidērī per **āera** equitēs discurrentēs, aurātās stolās habentēs et hastās, ad modum cohortium armātōs, et gladiōrum ēvāgīnātiōnēs

3 et turmās equōrum per ōrdinem dīgestās et congressiōnēs fierī et **dēcursūs** utrōrumque et scūtōrum **mōtus** et contōrum multitūdinem et tēlōrum **iactūs** et aureōrum ōrnāmentōrum fulgōrēs **omnis**que **generis** lōrīcātiōnēs.

4 Quāpropter omnēs rogābant prō bonō factam **esse** ostēnsiōnem.

5 Sed cum falsus rūmor exīsset, tamquam **vīta** excessisset Antiochus, assūmptīs **Iāsōn** nōn minus mīlle **virīs** **repente** **aggressus** **est** cīvitātem; illīs autem, quī erant in mūrō, compulsīs in fugam et ad ultimum iam **apprehēnsā** cīvitāte, Menelāus **fugit** in arcem.

6 **Iāsōn** vērō caedēs cīvium suōrum perpetrābat nūllī parcēns, nōn intellegēns prōsperitātem adversum cognātōs calamitātem **esse** maximam, arbitrāns autem hostium et nōn cīvium sē trophaea **cōnstituēre**.

7 Et prīncipātum quidem nōn obtinuit, fīnem vērō īnsidiārum suārum cōnfūsiōnem adeptus, profugus iterum abiit in Ammanitidem.

8 Ad ultimum igitur **malam** reversiōnem **sortītus** **est**; conclūsus apud Ārētam Arabum tyrannum, fugiēns dē cīvitāte in cīvitātem, expulsus ab omnibus, odiōsus ut **refuga** lēgum et **exsecrābilīs** ut patriae et cīvium carnifex in Aegyptum extrūsus **est**.

9 Et, quī multōs dē **patriā** expulerat, peregrē periit ad Lacedaemoniōs pervectus, quasi prō cognātiōne habitūrus prōtēctiōnem;

10 et, quī īnsepultōs multōs abiēcerat, ipse illāmentātus permānsit nec exsequiīs ūllīs neque patriō sepulcrō participāvit.

11 Cum autem **nūntia** ad rēgem pervēnissent dē hīs, quae **gesta** erant, suspicātus **est** rēx ā societāte dēfectūram Iūdaeam; et ob **hōc** **profectus** ex Aegyptō efferātus animō, cīvitātem quidem armīs cēpit

12 et iussit mīlitibus interficere occursantēs nēminī parcendō et eōs, quī in domōs ascenderent, trucīdāre.

13 Fīēbant ergō iuvenum ac seniōrum caedēs, mulierum et nātōrum exterminium virginumque et parvulōrum necēs.

14 Erant autem **tōtō** trīduō octōgintā **mīlia** perditī, quadrāgintā quidem **mīlia** in ipsō manuum cōnflīctū; nōn minus autem quam quī iugulātī fuerant, vēnumdatī sunt.

15 Nōn contentus autem hīs, **ausus** **est** intrāre templum ūniversae terrae sānctissimum, ducem habēns Menelāum, quī lēgum et patriae fuit prōditor,

16 et scelestīs manibus sūmēns **sāncta** vāsa et, quae ab aliīs rēgibus et cīvitātibus erant **posita** ad augmentum et glōriam locī et honōrem, profānīs manibus contrectāns.

17 **Ita** extollēbātur mente Antiochus nōn cōnsīderāns quod propter **peccāta** habitantium cīvitātem modicum Dominus fuerat īrātus; propter quod **accidit** circā locum dēspectiō.

18 Aliōquīn **nisi** contigisset eōs multīs **peccātīs** **esse** involūtōs, sīcut Hēliodōrus, quī **missus** **est** ā Seleucō **rēge** ad īnspectiōnem aerāriī, et ipse, mox ut accessisset, cōnfestim flagellātus **repulsus** fuisset ab **audāciā**.

19 Vērum nōn propter locum gentem, sed propter gentem locum Dominus ēlēgit.

20 Ideōque et ipse locus particeps **factus** **populī** **malōrum**, posteā **factus** **est** socius beneficiōrum; et, quī dērelictus in **īrā** **Omnipotentis** **est**, iterum in magnī Dominī reconciliātiōne cum omnī **glōriā** restitūtus **est**.

21 Igitur Antiochus mīlle et octingentīs ablātīs dē templō talentīs, vēlōcius Antiochīam **regressus** **est**, exīstimāns sē prae **superbiā** terram ad nāvigandum, pelagus vērō ad ambulandum dēductūrum propter **mentīs** ēlātiōnem.

22 Relīquit autem et praepositōs ad afflīgendam gentem: Hierosolymīs quidem Philippum, genere Phrygem, mōribus barbariōrem eō ipsō, ā quō cōnstitūtus **est**;

23 in Garizim autem Andronīcum; praeter autem hōs Menelāum, quī gravius quam cēterī imminēbat cīvibus.

24 Mīsit autem Apollōnium Mysarcham cum **exercitū** — vīgintī vērō et duo **mīlia** **virōrum** — praecipiēns omnēs perfectae aetātis interficere, mulierēs autem ac iūniōrēs **vēndere**.

25 Quī cum vēnisset Hierosolymam et pācificum sē simulāsset, quiēvit usque ad diem sānctum sabbatī et, cum comprehenderet fēriātōs Iūdaeōs, **arma** capere **suīs** praecēpit;

26 omnēsque, quī ad spectāculum prōcesserant, trucīdāvit et cīvitātem cum **armātīs** discurrēns ingentem multitūdinem **perēmit**.

27 Iūdās autem, quī et Maccabaeus, decimus **factus** sēcesserat in erēmum et ferārum **mōre** in montibus vītam cum **suīs** agēbat; et fēnī cibō vēscentēs dēmorābantur, nē participēs **essent** coinquinātiōnis.

6

1 Sed nōn post multum temporis mīsit rēx senem quendam Athēniēnsem, quī compelleret Iūdaeōs, ut sē trānsferrent ā patriīs lēgibus et Deī lēgibus nē ūterentur;

2 contāmināre etiam, quod in Hierosolymīs erat, templum et cognōmināre Iovis Olympiī, et in Garizim, prout erant hī, quī locum inhabitābant, Iovis **Hospitālis**.

3 **Pessima** autem et ūniversīs **gravis** erat **malōrum** incursiō.

4 Nam templum **luxuriā** et cōmissātiōnibus gentium erat plēnum, scortantium cum meretrīcibus et in **sacrātīs** porticibus mulieribus adhaerentium, īnsuper et intrō īnferentium **ea**, quae nōn licēbat;

5 altāre etiam plēnum erat **illicitīs**, quae lēgibus prohibēbantur.

6 Neque autem sabbata cūstōdiēbantur, neque diēs sollemnēs patriī servābantur, nec simpliciter Iūdaeum sē **esse** quisquam cōnfitēbātur.

7 Dūcēbantur autem cum **amārā** necessitāte per singulōs mēnsēs in **diē** **nātālis** **rēgis** ad sacrificium et, cum **Līberī** **sacra** celebrārentur, cōgēbantur **hederā** corōnātī pompam Līberō celebrāre.

8 Dēcrētum autem exiit in proximās Graecōrum cīvitātēs, suggerente Ptolemaeō, ut **parī** **modō** et ipsī adversus Iūdaeōs agerent, ut sacrificārent;

9 eōs autem, quī nōllent trānsīre ad **īnstitūta** Graecōrum, interficerent; erat ergō **vidēre** īnstantem miseriam.

10 Duae enim mulierēs dēlātae sunt nātōs suōs circumcīdisse; quās īnfantibus ad **ūbera** suspēnsīs, cum **pūblicē** per cīvitātem circumdūxissent, per mūrōs praecipitāvērunt.

11 **Aliī** vērō ad proximās coeuntēs spēluncās, ut latenter septimam diem celebrārent, cum indicātī **essent** Philippō, flammīs succēnsī sunt, eō quod verēbantur propter religiōnem sibimet auxilium ferre prō clāritāte sānctissimī diēī.

12 Obsecrō autem eōs, quī hunc librum **lēctūrī** sunt, nē abhorrēscant propter adversōs **cāsūs**, sed reputent illās poenās nōn ad interitum, sed ad correptiōnem **esse** **generis** nostrī.

13 Etenim multō tempore nōn **sinere** eōs, quī gerunt **impiē**, sed statim ultiōnēs adhibēre, magnī beneficiī **est** indicium.

14 Nōn enim, sīcut et in aliīs nātiōnibus, Dominus patienter ferēns exspectat, ut eās, cum pervēnerint in plēnitūdinem peccātōrum, pūniat, **ita** et in nōbīs statuit **esse**,

15 nē, **peccātīs** nostrīs in fīnem dēvolūtīs, dēmum in nōs vindicet;

16 propter quod numquam quidem ā nōbīs misericordiam suam āmovet, corripiēns vērō per aerumnās **populum** suum nōn dērelinquit.

17 Sed haec nōbīs ad commonitiōnem **dicta** sint; paucīs autem veniendum **est** ad nārrātiōnem.

18 Eleazarus quīdam, ūnus dē prīmōribus scrībārum, vir iam aetāte **prōvectus** et aspectū faciēī decōrus, apertō ōre compellēbātur carnem porcīnam mandūcāre.

19 At ille **magis** cum illūstrī **fāmā** mortem quam cum exsecrātiōne vītam complectēns, **voluntāriē** praeībat ad supplicium,

20 exspuēns autem, quemadmodum oportet **accēdere** eōs, quī sustinent nōn **admittere** **illa**, quae nōn **est** fās gustāre, propter nimium vīvendī amōrem.

21 Hī autem, quī inīquō sacrificiō praepositī erant, propter antīquam cum **virō** amīcitiam tollentēs eum sēcrētō rogābant, ut afferret carnēs, quibus **utī** **eī** licēret quaeque ab ipsō parātae **essent**, et fingeret sē eās mandūcāre, quās rēx imperāverat dē sacrificiī carnibus,

22 ut **hōc** factō ā morte līberārētur et propter veterem cum illīs amīcitiam cōnsequerētur hūmānitātem.

23 At ille, cōnsiliō **decōrō** initō ac dignō aetāte et **senectūtis** **ēminentiā** et **acquīsīta** nōbilīque cānitiē atque **optima** ā puerō vītae **disciplīna**, **magis** autem **sānctā** et ā Deō **conditā** lēgislātiōne, cōnsequenter sententiam ostendit: **cito**, dīcēns, dīmitterent ad īnferōs.

24 “ Nōn enim aetātī nostrae dignum **est** **fingere**, ut multī adulēscentium arbitrantēs Eleazārum nōnāgintā annōrum trānsīsse ad mōrem aliēnigenārum

25 et ipsī propter meam simulātiōnem et propter modicum et pusillum vītae tempus dēcipiantur propter mē, et exsecrātiōnem atque maculam meae senectūtī conquīram.

26 Nam etsī in praesentī tempore ēvāserō eam, quae ex hominibus **est**, poenam, **manus** tamen **Omnipotentis** nec vīvus nec **dēfūnctus** effugiam.

27 Quam ob rem virīliter nunc **vītā** excēdendō, senectūte quidem dignus appārēbō;

28 adulēscentibus autem exemplum forte relīquerō, ut prōmptō animō ac fortiter prō sacrīs ac sānctīs lēgibus **honesta** morte perfungantur ”. Et cum haec dīxisset, cōnfestim ad supplicium **venit**;

29 ipsīs autem, quī eum dūcēbant, illam, quam paulō ante habuerant ergā eum benevolentiam, in īram convertentibus, proptereā quod sermōnēs dictī, sīcut ipsī arbitrābantur, **essent** **āmentiā**.

30 Cumque coepisset **plāgīs** **morī**, ingemīscēns dīxit: “ Dominō, quī habet sānctam scientiam, manifēstum **est** quia cum ā morte possem līberārī, dūrōs secundum corpus sustineō dolōrēs flagellātus, secundum animam vērō propter ipsīus timōrem libenter haec patior ”.

31 Et iste quidem **hoc** **modo** **vīta** dēcessit, nōn **sōlum** iuvenibus, sed et plūrimīs ex gente mortem suam ad exemplum fortitūdinis et memoriam **virtūtis** relinquēns.

7

1 Contigit autem et septem frātrēs **ūna** cum mātre apprehēnsōs compellī ā **rēge** **attingere** contrā fās carnēs porcīnās, flagrīs et nervīs cruciātōs.

2 Ūnus autem ex illīs exstāns prior locūtor sīc ait: “ Quid **es** quaesītūrus, et quid vīs **discere** ā nōbīs? Parātī sumus **morī** **magis** quam patriās **lēgēs** praevāricārī ”.

3 Īrātus itaque rēx iussit sartāginēs et **ōllās** succendī.

4 Quibus statim succēnsīs, iussit **eī**, quī prior illōrum fuerat **locūtus**, amputārī linguam et, cute **capitis** **abstracta**, summās **quoque** **manūs** et **pedēs** **eī** praescindī, cēterīs eius frātribus et mātre īnspicientibus.

5 Et cum iam per omnia **inūtilīs** **factus** **esset**, iussit eum igne admovērī adhūc spīrantem et torrērī in sartāgine. Cum autem vapor sartāginis diū diffunderētur, cēterī **ūna** cum mātre invicem sē hortābantur **morī** fortiter **ita** dīcentēs:

6 “ Dominus Deus aspicit et vēritāte in nōbīs cōnsōlātur, quemadmodum per **persōnam** **contestantis** canticī dēclārāvit Moysēs: “Et in servīs **suīs** cōnsōlābitur” ”.

7 Mortuō itaque illō prīmō **hoc** **modo**, sequentem dēdūcēbant ad illūdendum; et cute **capitis** eius cum capillīs **abstracta**, interrogābant, sī mandūcāret prius quam **tōtō** corpore per **membra** **singula** pūnīrētur.

8 At ille respondēns **patriā** vōce dīxit: “ Nōn faciam ”. Propter quod et iste, sequentī locō, tormenta suscēpit sīcut prīmus.

9 Et in ultimō spīritū cōnstitūtus, sīc ait: “ Tū quidem, **scelestissimē**, dē praesentī **vītā** nōs perdis; sed rēx mundī dēfūnctōs nōs prō **suīs** lēgibus in aeternam vītae resurrēctiōnem suscitābit ”.

10 Post hunc tertius illūdēbātur; et linguam **postulātūs** **cito** prōtulit et **manus** cōnstanter extendit

11 et fortiter ait: “ Ē caelō **ista** possideō et propter illīus **legēs** haec **ipsa** dēspiciō et ab ipsō rūrsus mē **eā** receptūrum spērō ”,

12 **ita** ut rēx et, quī cum ipsō erant, mīrārentur **adulēscentīs** animum, quōmodo prō nihilō dūceret **cruciātus**.

13 Et **hoc** **ita** dēfūnctō, quārtum vexābant similiter torquentēs;

14 et, cum iam **esset** ad mortem, sīc ait: “ Potius **est** ab hominibus mortī datōs spem exspectāre ā Deō, iterum ab ipsō resuscitandōs; tibi enim resurrēctiō ad vītam nōn erit ”.

15 Et deinceps quīntum, cum admōvissent, vexābant;

16 at ille respiciēns in eum dīxit: “ Potestātem inter hominēs habēns, cum sīs **corruptibilis**, **facis**, quod vīs; nōlī autem putāre **genus** nostrum ā Deō **esse** dērelictum;

17 tū autem patienter sustinē et vidēbis maiestātem **virtūtis** ipsīus, quāliter tē et sēmen tuum torquēbit ”.

18 Post hunc dūcēbant sextum, et **is** **morī** incipiēns ait: “ Nōlī frūstrā errāre; nōs enim propter nosmetipsōs haec patimur peccantēs in Deum nostrum, et **dignā** admīrātiōne **facta** sunt in nōbīs:

19 tū autem nē exīstimēs tibi impūne futūrum, quod contrā Deum pugnāre **tentāverīs** ”.

20 Suprā modum autem māter **mīrābilis** et **bona** **memoria** **digna**, quae pereuntēs septem fīliōs sub ūnīus diēī tempore cōnspiciēns bonō animō ferēbat propter spem, quam in Dominum habēbat.

21 Singulōs illōrum hortābātur vōce **patriā**, fortī **replēta** sēnsū et fēmineam cōgitātiōnem masculīnō excitāns animō, dīcēns ad eōs:

22 “ Nesciō quāliter in uterō meō appāruistis neque ego spīritum et vītam dōnāvī vōbīs et singulōrum vestrōrum compāgem nōn sum ego **modulāta**;

23 sed enim mundī creātor, quī fōrmāvit hominis nātīvitātem quīque omnium **invēnit** orīginem, et spīritum et vītam vōbīs iterum cum **misericordiā** reddet, sīcut nunc vōsmetipsōs dēspicitis propter **lēgēs** eius ”.

24 Antiochus autem contemnī sē **arbitrātus**, simul et exprobrantem dēdignāns **vōcem**, cum adhūc adulescentior superesset, nōn **sōlum** verbīs hortābātur, sed et cum iūrāmentō affirmābat sē dīvitem simul et beātum factūrum, trānslātum ā patriīs lēgibus, et amīcum habitūrum et officia **eī** crēditūrum.

25 Sed ad haec cum adulēscēns nēquāquam intenderet, vocāvit rēx mātrem et suādēbat **eī**, ut adulēscentī fieret suāsor in salūtem.

26 Cum autem multīs eam verbīs **esset** **hortātus**, prōmīsit suāsūram sē fīliō.

27 Itaque **inclīnāta** ad illum, irrīdēns crūdēlem tyrannum sīc ait **patriā** vōce: “ Fīlī, miserēre meī, quae tē in uterō novem mēnsibus portāvī et lac trienniō **dedī** et **aluī** et in aetātem istam perdūxī et nūtrīcem mē tibi exhibuī.

28 Petō, **nāte**, ut aspiciās ad caelum et terram et quae in ipsīs sunt, **ūniversa** vidēns intellegās quia nōn ex hīs, quae erant, fēcit **illa** Deus; et hominum **genus** **ita** fit.

29 Nē timeās carnificem istum, sed dignus frātribus tuīs **effectūs** suscipe mortem, ut in **illā** miserātiōne cum frātribus tuīs tē recipiam ”.

30 Cum haec **illa** adhūc dīceret, ait adulēscēns: “ Quem sustinētis? Nōn oboediō praeceptō **rēgis**, sed obtemperō praeceptō **lēgis**, quae **data** **est** patribus nostrīs per Moysēn.

31 Tū vērō, quī inventor **omnis** malitiae **factus** **es** in Hebraeōs, nōn effugiēs **manūs** Deī.

32 Nōs enim prō **peccātīs** nostrīs haec patimur;

33 et sī nōbīs propter increpātiōnem et correptiōnem ille vīvēns Dominus noster modicum īrātus **est**, sed iterum reconciliābitur servīs **suīs**.

34 Tū autem, ō **scelestē** et omnium hominum **flāgitiōsissimē**, nōlī frūstrā extollī ēlātus vānīs spēbus, in fīliōs caelī **lēvātā** manū;

35 nōndum enim **omnipotentis** atque intuītōris Deī iūdicium effūgistī.

36 Nam frātrēs nostrī, modicō nunc dolōre sustentātō, sub Deī testāmentum aeternae vītae **recīdērunt**; tū vērō iūdiciō Deī iūstās superbiae tuae poenās exsolvēs.

37 Ego autem, sīcut et frātrēs meī, et corpus et animam trādō prō patriīs lēgibus, invocāns Deum mātūrius gentī nostrae propitium fierī, tēque cum tormentīs et verberibus cōnfitērī quod ipse **est** Deus **sōlus**;

38 in mē vērō et in frātribus meīs restitit **Omnipotentīs** **īra**, quae super omne **genus** nostrum **iūstē** **superducta** **est** ”.

39 Tunc rēx **accēnsus** **īra** in hunc super omnēs crūdēlius dēsaevit, **indignē** ferēns sē dērīsum.

40 Et **hic** itaque mundus obiit per omnia in Dominō cōnfīdēns.

41 **Novissima** autem post fīliōs et māter **cōnsūmpta** **est**.

42 Igitur dē sacrificiīs et dē nimiīs crūdēlitātibus **satis** sit dictum.

8

1 Iūdās vērō Maccabaeus et, quī cum illō erant, introeuntēs latenter in castella convocābant cognātōs; et eōs, quī permānsērunt in Iūdaismō, assūmentēs, collēgērunt circiter sex **mīlia** **virōrum**.

2 Et invocābant Dominum, ut respiceret in **populum**, quī ab omnibus calcābātur; et miserērētur templō, quod contāminābātur ab impiīs;

3 et miserērētur etiam pereuntī cīvitātī et incipientī **solō** complānārī et **vōcem** sanguinis ad sē **clāmantīs** exaudīret;

4 memorārētur **quoque** inīquās mortēs parvulōrum innocentum et blasphēmiās nōminī suō illātās et indignārētur super hīs.

5 At Maccabaeus, **congregātā** multitūdine, **intolerābilis** iam gentibus efficiēbātur, **īra** Dominī in misericordiam **conversā**.

6 Et cīvitātēs et castella superveniēns imprōvīsus succendēbat et **opportūna** **loca** occupāns nōn paucōs hostium in fugam convertēns,

7 **maximē** noctēs in huiusmodī **excursūs** cooperantēs captābat. Et **fāma** **virtūtis** eius ubīque diffundēbātur.

8 Vidēns autem Philippus paulātim **virum** ad **prōfectum** venīre ac frequentius in prōsperitātibus **prōcēdere**, ad Ptolemaeum ducem Coelēsyriae et **Phoenīcis** scrīpsit, ut auxilium ferret **rēgis** negōtiīs.

9 At ille vēlōciter sūmpsit Nīcānorem Patroclī dē prīmōribus **amīcīs** et mīsit, **datīs** **eī** dē permixtīs gentibus **armātīs** nōn minus vīgintī mīlibus, ut ūniversum Iūdaeōrum **genus** dēlēret; adiūnxit autem **eī** et Gorgiam **virum** mīlitārem et in bellicīs rēbus expertum.

10 Cōnstituit autem Nīcānor, ut **rēgī** tribūtum, quod Rōmānīs erat dandum, duo **milia** talentōrum dē captīvitāte Iūdaeōrum supplēret;

11 statimque ad maritimās cīvitātēs mīsit convocāns ad coēmptiōnem Iūdaicōrum mancipiōrum, prōmittēns sē nōnāgintā mancipia talentō distractūrum, nōn exspectāns vindictam, quae eum ab Omnipotente **esset** **cōnsecūtūra**.

12 Iūdās autem, ubi comperit dē Nīcānoris adventū, indicāvit hīs, quī sēcum erant, **exercitus** praesentiam.

13 Ex quibus quīdam formīdantēs et nōn crēdentēs Deī iūstitiae in fugam vertēbantur et in aliōs locōs sēipsōs trānsferēbant;

14 aliī vērō omnia, quae eīs supererant, vēndēbant simulque Dominum dēprecābantur, ut ēriperet eōs, quī ab impiō Nīcānore, prius quam comminus venīrent, vēnumdatī **essent**:

15 et sī nōn propter eōs, sed tamen propter testāmenta ad patrēs eōrum et propter invocātiōnem sānctī et magnificī nōminis eius super ipsōs.

16 **Convocātis** autem Maccabaeus sex mīlibus, quī cum ipsō erant, rogābat nē ab hostibus perterrērentur neque metuerent **inīquē** venientium adversum sē gentium multitūdinem, sed fortiter contenderent,

17 ante oculōs habentēs contumēliam, quae in locum sānctum ab hīs **iniūstē** **esset** **cōnsummāta**, itemque et lūdibriō habitae cīvitātis iniūriam, adhūc etiam veterum **īnstitūta** **convulsa**.

18 “ Nam illī quidem armīs cōnfīdunt, ait, simul et **audācia**; nōs autem in omnipotente Deō, quī potest et venientēs adversum nōs et ūniversum mundum ūnō nūtū dēlēre, cōnfīdimus ”.

19 Cum autem admonuisset eōs et dē auxiliīs, quae **facta** sunt ergā **parentēs**, et dē illō sub Sennacherib, ut centum octōgintā quīnque **mīlia** periērunt,

20 et dē illō in Babilōniā, in proeliō quod eīs adversus Galatās fuit, ut omnēs ad rem vēnērunt, octo **mīlia** cum quattuor mīlibus Macedonum — Macedonibus haesitantibus, ipsī octo **mīlia** perēmērunt centum vīgintī **mīlia** propter auxilium illīs datum dē caelō et beneficia **plūrima** cōnsecūtī sunt C;

21 quibus verbīs cum eōs cōnstantēs effēcisset et parātōs prō lēgibus et **patriā** **morī**, in quattuor quāsdam partēs **exercitum** dīvīsit.

22 Cōnstitūtīs itaque frātribus **suīs** ducibus ūnīuscuiusque ōrdinis, Simōne et Iōsēphō et **Ionathā**, subiectīs ūnīcuique millēnīs et quingentēnīs,

23 īnsuper et Eleazarō, **lectō** sānctō **librō** et datō signō adiūtōriī Deī, prīmae **cohortis** ipse ductor commīsit cum Nīcānore.

24 Et factō sibi adiūtōre Omnipotente, interfēcērunt super novem **mīlia** hostium, sauciōs autem et membrīs dēbilitātōs maiōrem partem **exercitūs** Nīcānoris reddidērunt, omnēs vērō **fugere** compulērunt.

25 Pecūniās autem eōrum, quī ad ēmptiōnem illōrum advēnerant, abstulērunt et, cum persecūtī eōs fuissent **satis** **longē**, reversī sunt **hōrā** conclūsī;

26 nam erat ante sabbatum, quam ob causam nōn persevērāvērunt īnsequentēs eōs.

27 Cum autem ipsōrum **arma** collēgissent spoliīsque hostēs exuissent, circā sabbatum versābantur impēnsius benedīcentēs et cōnfitentēs Dominō, quī līberāvit eōs in istō **diē** misericordiae initium cōnstituēns in eōs.

28 Post sabbatum vērō **dēbilitātis** et viduīs et orphanīs portiōne dē spoliīs **data**, **residua** ipsī cum puerīs partītī sunt.

29 Hīs itaque gestīs et commūnī **facta** obsecrātiōne, misericordem Dominum postulābant, ut in fīnem servīs **suīs** reconciliārētur.

30 Et contendentēs cum hīs, quī cum Tīmotheō et Bacchide erant, super vīgintī **milia** eōrum interfēcērunt et mūnītiōnēs excelsās facile obtinuērunt; et plūrēs **praedas** dīvīsērunt, aequāliter sēipsōs participēs cum **dēbilitātis** et orphanīs et viduīs, sed et seniōribus facientēs.

31 Et cum **arma** eōrum dīligenter collēgissent, omnia composuērunt in locīs opportūnīs; **residua** vērō **spolia** Hierosolymam dētulērunt.

32 Et phylarchen eōrum, quī cum Tīmotheō erant, interfēcērunt, **virum** scelestissimum, quī in multīs Iūdaeōs afflīxerat;

33 et cum epinīcia agerent in **patriā**, eōs, quī sacrās iānuās incenderant, et Callisthenem succendērunt, quī in quoddam domicilium fūgerat; et dignam prō impietāte mercēdem tulit.

34 Facinorōsissimus autem Nīcānor, quī mīlle negōtiantēs ad Iūdaeōrum vēnditiōnem addūxerat,

35 humiliātus ab hīs, quī secundum ipsum exsistimābantur exiguī **esse**, auxiliō Dominī, **dēpositā** veste glōriae, per **mediterrāneā** fugitīvī **mōre** sōlitārius **effectus** **venit** Antiochīam, super omnia prōsperātus in interitū **exercitūs**.

36 Et, quī Rōmānīs prōmīserat sē tribūtum dē captīvitāte Hierosolymōrum **redigere**, praedicābat prōpugnātōrem habēre Iūdaeōs, et **hoc** **modo** invulnerābilēs **esse**, eō quod sequerentur **lēgēs** ab ipsō cōnstitūtās.

9

1 Eōdem autem tempore Antiochus **inhonestē** revertēbātur dē regiōnibus circā Persidem.

2 Intrāverat enim in eam, quae dīcitur **Persēpolis**, et tentāvit exspoliāre templum et cīvitātem **opprimere**; quāpropter, multitūdine ad armōrum auxilium concurrente, in fugam versī sunt; et contigit ut Antiochus in fugam **versus** ab indigenīs turpiter redīret.

3 Et cum **esset** circā **Ecbatanā**, **nūntiāta** sunt **ea**, quae ergā Nīcānorem et Tīmotheum **gesta** sunt.

4 Ēlātus autem **īra** arbitrābātur sē etiam iniūriam illōrum, quī sē fugāverant, in Iūdaeōs retorquēre; ideōque iussit, ut **aurīga** **sine** intermissiōne iter perficeret, caelestī iam eum comitante iūdiciō. **Ita** enim **superbē** **locūtus** erat: “ Congeriem sepulcrī Iūdaeōrum Hierosolymam faciam, cum vēnerō illō ”.

5 Sed quī **ūniversa** cōnspicit, Dominus, Deus Isrāēl, percussit eum īnsānābilī et invīsibilī **plāgā**; et continuō ut **is** fīnīvit sermōnem, apprehendit eum dolor dīrus vīscerum et **amāra** internōrum tormenta,

6 perquam **iūstē**, quippe quī multīs et novīs cruciātibus aliōrum torserat vīscera.

7 Ille vērō nūllō **modō** ab **arrogantiā** cessābat; super **hōc** autem **superbiā** replētus erat, ignem spīrāns animō in Iūdaeōs et praecipiēns iter accelerārī. Contigit autem, ut et ille caderet dē currū, quī ferēbātur impetū, et gravī lāpsū corruēns in omnibus corporis membrīs vexārētur.

8 **Is**que, quī nūper vidēbātur flūctibus **maris** imperāre propter super hominem iactantiam et in **statērā** montium altitūdinēs appendēre, humiliātus ad terram in gestātōriō portābātur manifēstam Deī virtūtem omnibus ostendēns,

9 **ita** ut dē oculīs impiī vermēs scatūrīrent, ac **vīventis** in dolōribus et maerōribus carnēs eius diffluerent, illīusque **odōrē** **tōtus** **exercitus** gravārētur propter putrēdinem.

10 Et quī paulō ante sīdera caelī **contingere** sē arbitrābātur, eum nēmō poterat propter intolerābilem foetōris gravitātem portāre.

11 Hinc igitur coepit multum superbiae **dēpōnere** **cōnfrāctus** et ad agnitiōnem venīre **dīvīna** **plāga**, per mōmenta dolōribus extēnsus.

12 Et, cum nec ipse foetōrem suum ferre posset, **ita** ait: “ Iūstum **est** subditum **esse** Deō et mortālem nōn **superbē** sentīre ”.

13 Ōrābat autem **hīc** scelestus Dominum, **eī** nōn amplius miserturum, **ita** dīcēns:

14 sānctam quidem cīvitātem, ad quam festīnāns veniēbat, ut eam **solō** aequālem faceret ac sepulcrum congestōrum strueret, līberam **ostendere**;

15 Iūdaeōs autem, quōs dēcrēverat nec **sepultūra** quidem sē dignōs habitūrum, sed avibus dēvorandōs cum parvulīs sē **ferīs** prōiectūrum, omnēs hōs aequālēs Athēniēnsibus factūrum;

16 templum vērō sānctum, quod prius exspoliāverat, pulcherrimīs dōnīs ōrnātūrum et **sacra** vāsa multiplicia **cūnctā** sē redditūrum, et pertinentēs ad sacrificia **sūmptūs** dē redditibus **suīs** praestatūrum;

17 super haec autem et Iūdaeum sē futūrum et omnem locum habitābilem perambulātūrum praedicantem Deī potestātem.

18 Sed omnīnō nōn cessantibus dolōribus — supervēnerat enim in eum iūstum Deī iūdicium — sēmetipsum dēspērāns scrīpsit ad Iūdaeōs hanc īnfrā rescrīptam epistulam modum dēprecātiōnis habentem, haec continentem:

19 “ Optimīs cīvibus Iūdaeīs plūrimam salūtem et **bene** valēre et **esse** **fēlīcēs**, rēx et dux Antiochus.

20 Sī **bene** valētis et fīliī vestrī, et rēs vestrae ex **sententiā** sunt vōbīs, precāns referō quidem Deō maximam grātiam, in caelum spem habēns;

21 ego vērō in īnfirmitāte cōnstitūtus eram, vestrī autem **honōris** et benevolentiae memineram cum affectiōne. Reversus dē Persīdis locīs et in īnfirmitātem **incīdēns** molestiam habentem, necessārium dūxī prō commūnī omnium sēcūritāte cūram habēre.

22 Nōn dēspērāns memetipsum, sed spem multam habēns effugiendī īnfirmitātem,

23 respiciēns autem quod et pater meus, quibus temporibus in superiōra **loca** dūxit **exercitum**, ostendit, quī susciperet prīncipātum;

24 ut, sī quid contrārium **accideret** aut etiam quid difficile nūntiārētur, scientēs hī, quī circā regiōnem erant, cui **esset** rērum **summa** **dērelicta**, nōn turbārentur.

25 Ad haec autem cōnsīderāns dē proximō potentēs et vīcīnōs rēgnō temporibus īnsidiantēs et ēventum exspectantēs, dēsignāvī fīlium Antiochum rēgem, quem saepe recurrēns in superiōra **rēgna** plūrimīs vestrum committēbam et commendābam; et scrīpsī ad eum, quae **subiecta** sunt.

26 Ōrō itaque vōs et petō memorēs beneficiōrum **pūblicē** et prīvātim, ut ūnusquisque cōnservet hanc, quam habētis benevolentiam in mē et in fīlium.

27 Cōnfīdō enim eum **modestē** et **hūmānē**, sequentem prōpositum meum, vōbīscum āctūrum ”.

28 Igitur **homicīda** et blasphēmus **pessima** perpessus, ut ipse aliōs tractāverat, peregrē in montibus miserābilī obitū **vītā** fūnctus **est**.

29 Trānsferēbat autem corpus Philippus collactāneus eius, quī etiam metuēns fīlium Antiochī ad Ptolemaeum Philomētorem in Aegyptum sē contulit.

10

1 Maccabaeus autem et, quī cum eō erant, Dominō eōs praeeunte, templum quidem et cīvitātem recēpērunt;

2 **ārās** autem, quās aliēnigenae per **platēam** exstrūxerant, itemque dēlūbra dēmōlītī sunt

3 et, pūrgātō templō, aliud altāre fēcērunt et, succēnsīs lapidibus igneque dē hīs conceptō, sacrificia obtulērunt post biennium et incēnsum et lucernās et pānum prōpositiōnem fēcērunt.

4 Quibus autem gestīs, rogāvērunt Dominum prōstrātī in ventrem, nē amplius tālibus **malīs** **incīderent**, sed et, sī quandō peccāssent, ut ab ipsō cum **clēmentiā** corriperentur et nōn blasphēmīs ac barbarīs gentibus trāderentur.

5 **Quā** **diē** autem templum ab aliēnigenīs pollūtum fuerat, contigit **eādem** **diē** pūrificātiōnem fierī templī **vīcēsima** **quīnta** illīus **mēnsis**, quī **est** Casleu.

6 Et cum **laetitiā** diēbus octo **ēgerunt** in modum Tabernāculōrum, recordantēs quod ante modicum temporis diem sollemnem Tabernāculōrum in montibus et in spēluncīs **mōre** bēstiārum ēgerant.

7 Propter quod thyrsōs et rāmōs viridēs, adhūc et palmās habentēs, hymnōs tollēbant **eī**, quī prōsperāvit mundārī locum suum.

8 Et dēcrēvērunt commūnī praeceptō et dēcrētō ūniversae gentī Iūdaeōrum omnibus annīs **agere** diēs istōs.

9 Rēs itaque dē fīne Antiochī, quī appellātus **est** Epiphanēs, **ita** sē habuērunt.

10 Nunc autem rēs dē Antiochō Eupatore, quī vērō fīlius erat impiī, nārrābimus, **illa** breviantēs, quae continent bellōrum **mala**.

11 **Hic** enim, susceptō rēgnō, cōnstituit super **negōtia** rēgnī Lȳsiam quendam Coelēsyriae et **Phoenīcis** ducem prīmārium.

12 Nam Ptolemaeus, quī dīcēbātur Macrōn, quod **esset** iūstum cōnservāre praeferēns ergā Iūdaeōs propter in eōs factam inīquitātem, cōnābātur, quae ad illōs spectābant, **pācificē** **peragere**.

13 Unde accūsātus ab **amīcīs** apud Eupatorem et cum frequenter sē prōditōrem **esse** audīret, eō quod Cyprum crēditam sibi ā Philomētore **dēseruisset** et ad Antiochum Epiphanem trānsiisset, cumque amplius nōbilem potestātem **dignē** ferre nōn posset, venēnō haustō vītam fīnīvit.

14 Gorgiās autem, cum **esset** dux locōrum, externōs mīlitēs alēbat et frequenter adversus Iūdaeōs bellum īnstruēbat.

15 Atque **ūna** cum ipsō etiam Idūmaeī, quī tenēbant opportūnās mūnītiōnēs, exercēbant Iūdaeōs et fugātōs ab Hierosolymīs suscipientēs bellum **alere** tentābant.

16 Hī vērō, quī erant cum Maccabaēō, supplicātiōne **facta** et rogātō Deō, ut **esset** sibi adiūtor, impetum fēcērunt in mūnītiōnēs Idūmaeōrum;

17 quās fortiter aggressī, **loca** obtinuērunt et omnēs, quī pugnābant in **mūrīs**, prōpulērunt et occurrentēs interēmērunt et nōn minus vīgintī mīlibus trucīdāvērunt.

18 Quīdam autem, cum cōnfūgissent nōn minus quam novem **mīlia** in duās turrēs valdē mūnītās et omnia ad repugnandum habentēs,

19 Maccabaeus, ad eōrum expugnātiōnem relictō Simōne et Iōsēphō itemque Zacchaeō eīsque, quī cum ipsō erant **satīs** multīs, ipse ad **eā**, quae amplius perurgēbant, **loca** discessit.

20 Hī vērō, quī cum Simōne erant, cupiditāte ductī ā quibusdam, quī in turribus erant, suāsī sunt **pecūniā** et, septuāgintā mīlibus drachmīs acceptīs, dīmīsērunt quōsdam **effugere**.

21 Cum autem Maccabaeō nūntiātum **esset** quod factum **est**, prīncipibus **populī** **congregātīs** accūsāvit quod **pecūnia** frātrēs vēndidissent, adversāriīs eōrum dīmissīs.

22 Hōs igitur prōditōrēs factōs interfēcit et cōnfestim duās turrēs occupāvit.

23 Armīs autem in manibus omnia **prōsperē** agendō in duābus mūnītiōnibus plūs quam vīgintī **mīlia** **peremit**.

24 At Tīmotheus, quī prius ā Iūdaeīs fuerat superātus, **convocātīs** peregrīnīs cōpiīs valdē multīs et **congregātīs** equīs, quī erant ex **Asiā**, nōn paucīs, adfuit quasi armīs **vīctam** Iūdaeam captūrus.

25 Quī autem cum Maccabaēō erant, appropinquante illō, ad supplicātiōnem Deī **terrā** **capita** aspergentēs lumbōsque ciliciīs praecīnctī

26 super crepīdinem contrā altāre prōvolūtī rogābant, ut sibi propitius **factus** inimīcīs eōrum **esset** inimīcus et adversāriīs adversārētur, sīcut lēx dēclārat.

27 Dīgressī autem ab ōrātiōne, sūmptīs armīs, longius dē cīvitāte prōcessērunt et, proximī hostibus effectī, sēparātim stetērunt.

28 Cum autem lūx oriēns coepisset diffundī, utrīque commīsērunt, istī quidem prōsperitātis et victōriae tamquam spōnsōrem habentēs cum virtūte refugium in Dominum, illī autem ut ducem certāminum sibi ipsīs statuentēs animum.

29 Sed, cum vehemēns **pugna** **esset**, appāruērunt adversāriīs dē caelō **virī** quīnque in equīs, frēnīs aureīs **decōrī**, et ducātum Iūdaeīs praestantēs;

30 ex quibus duo Maccabaeum **medium** accipientēs **suīs**que armīs prōtegentēs incolumem cōnservābant, in adversāriōs autem **tēla** et **fulmina** iaciēbant, ex quō caecitāte cōnfūsī ēvolāvērunt replētī perturbātiōne.

31 Interfectī sunt autem vīgintī **mīlia** quīngentī et equitēs sēscentī.

32 Tīmotheus vērō **cōnfugit** in praesidium, quod Gazara dīcitur, optimam mūnītiōnem, ducātum **illīc** habente **Chaereā**.

33 Quī autem cum Maccabaēō erant laetantēs obsēdērunt mūnītiōnem diēbus quattuor.

34 At hī quī intus erant, locī mūnīmentō cōnfīsī, suprā modum maledīcēbant et sermōnēs nefandōs iactābant;

35 sed, cum diēs **quīnta** illūcēsceret, vīgintī iuvenēs ex hīs, quī cum Maccabaēō erant, accēnsī animīs propter blasphēmiās, mūrum virīliter aggressī ferōcī animō, occursantem quemque caedēbant;

36 sed et aliī similiter ascendentēs in circumflexiōne contrā eōs, quī intus erant, turrēs incendēbant atque ignēs īnferentēs ipsōs maledicōs vīvōs concremābant, aliī autem portās **concidēbant** et, receptō residuō **exercitū**, occupāvērunt cīvitātem;

37 et Tīmotheum occultantem sē in quōdam lacū perēmērunt et frātrem illīus Chaeream et Apollophanem.

38 Quibus gestīs, in hymnīs et cōnfessiōnibus benedīcēbant Dominum, quī **magnificē** Isrāēl benefaciēbat et victōriam dabat illīs.

11

1 Sed parvō prōrsus post tempore, Lȳsiās prōcūrātor **rēgis** et propinquus ac negōtiōrum praepositus graviter ferēns dē hīs, quae **acciderant**,

2 **congregātīs** octōgintā mīlibus et equitātū ūniversō, veniēbat adversus Iūdaeōs exīstimāns sē cīvitātem quidem Graecīs habitāculum factūrum;

3 templum vērō in pecūniae quaestum sīcut **cētera** dēlūbra gentium habitūrum, et per singulōs annōs vēnāle sacerdōtium factūrum,

4 nēquāquam recōgitāns Deī potestātem, sed ēlātus multitūdine peditum et mīlibus **equitum** et octōgintā **elephantīs**.

5 **Ingressus** autem Iūdaeam et appropiāns Bethsuris, mūnītō quidem praesidiō, distantī autem ab Hierosolymīs intervāllō quīnque stadiōrum, illud obsidiōne premēbat.

6 Ut autem, quī cum Maccabaēō erant, cognōvērunt eum expugnāre praesidia, cum flētibus et lacrimīs rogābant Dominum, et **omnis** **turba** simul, ut bonum angelum mitteret ad salūtem Isrāēl.

7 Et ipse prīmus Maccabaeus, sūmptīs armīs, cēterōs **adhortātūs** **est** simul sēcum perīculum subīre et ferre auxilium frātribus **suīs**; simul autem et prōmptō animō impetum fēcērunt.

8 Īlicō vērō, cum prope Hierosolymam **essent**, appāruit praecēdēns eōs eques in veste **candidā** armātūram auream vibrāns.

9 Tunc omnēs simul benedīxērunt misericordem Deum et convaluērunt animīs nōn **sōlum** hominēs, sed et bēstiās ferōcissimās et mūrōs ferreōs parātī penetrāre.

10 Praeībant in apparātū dē caelō habentēs adiūtōrem, miserante super eōs Dominō.

11 Leōnum autem **mōre** impetū irruentēs in hostēs, prōstrāvērunt ex eīs ūndecim **mīlia** peditum et **equitum** mīlle sēscentōs, ūniversōs autem in fugam vertērunt.

12 Plūrēs autem ex eīs vulnerātī, nūdī ēvāsērunt; sed et ipse Lȳsiās turpiter fugiēns ēvāsit.

13 Et, quia nōn īnsēnsātus erat, sēcum ipse reputāns factam ergā sē dēminūtiōnem et intellegēns invictōs **esse** Hebraeōs, potente Deō auxiliante, mīsit ad eōs

14 suāsitque eīs sē cōnsēnsūrum omnibus, quae **iūsta** sunt, et rēgem **quoque** persuāsūrum, ut necessārium crēderet sē amīcum eīs **esse**.

15 Annuit autem Maccabaeus in omnibus, quae Lȳsiās rogābat, ūtilitātī cōnsulēns; quaecumque enim Maccabaeus scrīptīs trādidit Lȳsiae dē Iūdaeīs, rēx concessit.

16 Nam erant scrīptae Iūdaeīs epistulae ā **Lȳsiā** quidem hunc modum continentēs: “ Lȳsiās **populō** Iūdaeōrum salūtem.

17 Iōannēs et Abessalom, quī missī fuerant ā vōbīs trādentēs respōnsum rescrīptum, postulābant circum **ea**, quae per illud significābantur.

18 Quaecumque igitur oportēbat etiam **rēgī** perferrī, exposuī; et, quae rēs permittēbat, concessit.

19 Sī igitur in negōtiīs benevolentiam **cōnservāverītis**, et deinceps bonōrum vōbīs **causā** **esse** tentābō.

20 Dē cēterīs autem per **singula** mandāvī et istīs et hīs, quī ā mē missī sunt, colloquī vōbīscum.

21 **Bene** valēte. Annō centēsimō quadrāgēsimō octāvō, **mēnsis** Iovis Corinthiī **diē** **vīcēsimā** et **quārta** ”.

22 **Rēgis** autem **epistulā** **ista** continēbat: “ Rēx Antiochus Lȳsiae frātrī salūtem.

23 Patre nostrō inter deōs trānslātō, nōs volentēs eōs, quī sunt in rēgnō nostrō, **sine** tumultū **attendere** ad rērum suārum cūram,

24 audientēs Iūdaeōs nōn cōnsēnsisse patrī, ut trānsferrentur ad Graecās īnstitūtiōnēs, sed suō ipsōrum īnstitūtō adhaerentēs postulāre sibi concēdī **lēgitima** **sua**;

25 cupientēs igitur hanc **quoque** gentem extrā tumultum **esse**, iūdicāmus templum illīs restituī remque agī secundum suōrum maiōrum cōnsuētūdinem.

26 **Bene** igitur **fēcerīs**, sī **miserīs** ad eōs et dexteram **dēderis** ut, **cognita** **nostrā** voluntāte, bonō animō sint et libenter propriārum rērum īnstaurātiōnī dēserviant ”.

27 Ad gentem vērō **rēgis** **epistula** **tālis** erat: “ Rēx Antiochus senātuī Iūdaeōrum et cēterīs Iūdaeīs salūtem.

28 Sī valētis, sīc **est**, ut volumus; sed et ipsī **bene** valēmus.

29 Manifestāvit nōbīs Menelāus velle vōs redīre et in negōtiīs propriīs versārī.

30 Hīs igitur, quī commeant usque ad diem trīcēsimum **mēnsis** Xanthicī, erit **dexterā** cum sēcūritāte,

31 ut Iūdaeī ūtantur cibīs et lēgibus **suīs** sīcut et prius, et nēmō eōrum ūllō **modō** molestiam patiētur dē hīs, quae per ignōrantiam **gesta** sunt.

32 Mīsimus autem et Menelāum, quī vōs alloquātur.

33 Valēte. Annō centēsimō quadrāgēsimō octāvō, Xanthicī **mēnsis** **quīnta** **decima** **diē** ”.

34 Mīsērunt autem etiam Rōmānī epistulam **ita** sē habentem: “ Quīntus Memmius, Titus Mānius, lēgātī Rōmānōrum **populō** Iūdaeōrum salūtem.

35 Dē hīs, quae Lȳsiās cognātus **rēgis** concessit vōbīs, et nōs cōnsentīmus.

36 Dē quibus autem ad rēgem iūdicāvit referendum, cōnfestim aliquem mittite inter vōs cōnferentēs dē hīs, ut prōpōnāmus, sīcut congruit vōbīs; nōs enim Antiochīam accēdimus.

37 Ideōque **festīnāte** et mittite aliquōs, ut nōs **quoque** sciāmus cuius **estis** voluntātis.

38 **Bene** valēte. Annō centēsimō quadrāgēsimō octāvō, **quīntā** **decima** **diē** **mēnsis** Xanthicī ”.

12

1 Hīs factīs pactiōnibus, Lȳsiās pergēbat ad rēgem, Iūdaeī autem agricultūrae operam dabant.

2 Sed ex hīs, quī **ducēs** erant in singulīs locīs, Tīmotheus et Apollōnius Gennaēī fīlius, sed et Hierōnymus et Demophōn, super hōs et Nīcānor Cypriarchēs, nōn sinēbant eōs in silentiō **agere** et **quiētē**.

3 Ioppitae vērō tāle quoddam flāgitium perpetrārunt: cum rogāvissent Iūdaeōs, cum quibus habitābant, **ascendere** scaphās, quās ipsī parāverant, cum uxōribus et fīliīs, quasi nūllīs inimīcitiīs in eōs subiacentibus,

4 secundum autem commūne cīvitātis dēcrētum, et ipsīs acquiēscentibus, utpote quī pācem obtinēre cuperent et nihil suspectum habērent, eōs prōvectōs in altum submersērunt nōn minus ducentōs.

5 Quam crūdēlitātem Iūdās in suae **gentis** hominēs factam ut cognōvit, praecēpit **virīs**, quī erant cum ipsō, et, invocātō iūstō iūdice Deō,

6 **venit** adversus interfectōrēs frātrum et portum quidem noctū succendit, scaphās exussit, eōs autem, quī illūc refūgerant, gladiō **perēmit**.

7 Et, cum conclūsus **esset** locus, discessit quasi iterum reversūrus et ūniversam Ioppītārum cīvitātem ērādīcātūrus.

8 Sed, cum cognōvisset et eōs, quī erant Iamniae, velle **parī** **modō** facere habitantibus sēcum Iūdaeīs,

9 Iamnītīs **quoque** nocte **supervēnit** et portum cum nāvibus succendit, **ita** ut lūmen **ignis** **appārēret** Hierosolymīs ā stadiīs **ducentīs** quadrāgintā.

10 **Inde**, cum iam abiissent novem stadiīs et iter facerent ad Tīmotheum, commīsērunt cum eō Ārabēs nōn minus quam quīnque **mīlia** **virī** et equitēs quīngentī.

11 Cumque **pugna** **valida** fieret et hī, quī circā Iūdam erant, per auxilium Deī **prōsperē** gessissent, nomadēs **vīctī** petēbant ā **Iūdā** dextram sibi darī, prōmittentēs sē **pāscua** datūrōs et in cēterīs prōfutūrōs eīs.

12 Iūdās autem **arbitrātus** **vērē** in multīs eōs ūtilēs prōmīsit sē pācem āctūrum cum eīs; dextrīsque acceptīs, discessēre ad tabernācula **sua**.

13 **Aggressus** **est** autem et cīvitātem quandam firmam pontibus **mūrīs**que circumsaeptam, quae ā prōmiscuīs gentibus habitābātur, cui **nōmen** Caspīn.

14 Hī vērō, quī intus erant, cōnfīdentēs in stabilitāte mūrōrum et apparātū alimōniārum contumēliōsius agēbant cum eīs, quī circā Iūdam erant, maledictīs lacessentēs et blasphēmantēs ac loquentēs, quae fās nōn **est**.

15 Quī autem cum **Iūdā** erant, invocātō magnō mundī Prīncipe, quī **sine** arietibus et māchinīs organicīs temporibus **Iōs**ue praecipitāvit Ierichō, irruērunt ferōciter **mūris**

16 et, **captā** cīvitāte per Deī voluntātem, inēnārrābilēs caedēs fēcērunt, **ita** ut adiacēns **stāgnum** lātitūdinem habēns stadiōrum duōrum **dēfluere** replētum sanguine vidērētur.

17 **Inde** autem discessērunt stadia **septingenta** quīnquāgintā et pervēnērunt in Characa ad eōs, quī dīcuntur Tubiānī, Iūdaeōs.

18 Et Tīmotheum quidem in illīs locīs nōn comprehendērunt, quī, nūllō negōtiō perfectō, tunc dē locīs **regressus** erat, relictō tamen in quōdam locō firmissimō praesidiō.

19 Dositheus autem et Sosipater, ex ducibus, quī cum Maccabaēō erant, exeuntēs perēmērunt ā Tīmotheō relictōs in praesidiō plūrēs quam decem **mīlia** virōs.

20 At Maccabaeus, ōrdinātō **exercitū** circum sē per cohortēs, cōnstituit eōs super cohortēs et adversus Tīmotheum prōcessit habentem sēcum centum vīgintī **mīlia** peditum **equitum**que duo **mīlia** quīngentōs.

21 Cognitō autem Iūdae adventū, Tīmotheus praemīsit mulierēs et fīliōs et reliquum apparātum in locum, quī Carnīōn dīcitur; erat enim inexpugnābile et accessū difficile praesidium propter locōrum angustiās.

22 Cumque cohors Iūdae **prīma** appāruisset, et pavor **factus** **esset** super hostēs, ac timor ex **praesentiā** illīus, quī **ūniversa** cōnspicit, super eōs **esset**, in fugam exsiluērunt, **alius** aliō sē ferēns, **ita** ut saepe ā **suīs** laederentur et gladiōrum acūminibus cōnfīgerentur.

23 Iūdās autem vehementer īnstābat cōnfodiēns impiōs et prōstrāvit ad trīgintā **mīlia** **virōrum**.

24 Ipse vērō Tīmotheus **incīdēns** in eōs, quī erant cum Dosithēō et Sosipatre, cum **multā** adūlātiōne postulābat, ut vīvus dīmitterētur, eō quod multōrum quidem **parentēs**, aliōrum autem frātrēs habēret, et contingeret hōrum cūram nōn habērī.

25 Et cum plūribus modīs fidem dedisset secundum **hoc** cōnstitūtum, restitūtūrum sē eōs illaesōs, dīmīsērunt eum propter frātrum salūtem.

26 **Ēgressus** autem ad Carnion et Atergation interfēcit vīgintī quīnque **mīlia** corporum.

27 Post autem hōrum fugam et necem, mōvit **exercitum** etiam adversus Ephron cīvitātem mūnītam, in **quā** multitūdō dīversārum gentium inhabitābat, et rōbustī iuvenēs prō **mūrīs** cōnsistentēs fortiter repugnābant; in hāc autem māchinārum et tēlōrum multī erant **apparātus**.

28 Sed, cum Potentem invocāssent, quī potestāte **suā** **vīrēs** hostium cōnfringit, cēpērunt subiectam cīvitātem et ex eīs, quī intus erant, ad vīgintī quīnque **mīlia** prōstrāvērunt.

29 **Inde** **profectī** ad cīvitātem Scythārum perrēxērunt, quae ab Hierosolymīs sēscentīs stadiīs aberat.

30 Contestantibus autem hīs, quī erant **illīc** Iūdaeī, benevolentiam, quam Scythopolītae ergā eōs habēbant, et mītem occursum temporibus **īnfēlīcitātīs**,

31 grātiās agentēs et exhortātī etiam dē cēterō ergā **genus** ipsum benignōs **esse**, vēnērunt Hierosolymam **diē** sollemnī Septimānārum īnstante.

32 Post eam vērō, quae dīcitur Pentēcostē, abiērunt contrā Gorgiam praepositum Idūmaeae.

33 Exīvit autem cum peditibus **tribus** mīlibus et equitibus quadringentīs.

34 Quibus autem congressīs, contigit paucōs **ruere** Iūdaeōrum.

35 Dositheus vērō quīdam dē iīs, quī Bacenōris erant, eques vir et **fortis**, Gorgiam tenuit chlamydeque apprehēnsum dūcēbat eum fortiter; et, cum vellet illum capere vīvum, eques quīdam dē Thrācibus irruit in eum umerumque amputāvit, et Gorgiās **effugit** in Maresā.

36 At illīs, quī cum Esdrin erant, diūtius pugnantibus et **fatīgātīs**, cum invocāsset Iūdās Dominum, ut adiūtōrem sē ostenderet et ducem bellī,

37 incipiēns **patriā** vōce clāmōrem cum hymnīs, irruēns imprōvīsō in eōs, quī circā Gorgiam erant, fugam eīs incussit.

38 Iūdās autem, collēctō **exercitū**, **venit** in cīvitātem Odollam et, cum **septima** diēs supervenīret, secundum cōnsuētūdinem pūrificātī in eōdem locō sabbatum **ēgerunt**.

39 Et sequentī **diē** vēnērunt, quī cum **Iūdā** erant, eō tempore, quō necessārium factum erat, ut **corpora** prōstrātōrum tollerent et cum **parentibus** repōnerent in sepulcrīs paternīs.

40 Invēnērunt autem sub tunicīs ūnīuscuiusque interfectōrum dōnāria īdōlōrum, quae apud Iamniam fuērunt, ā quibus lēx prohibet Iūdaeōs. Omnibus ergō manifēstum factum **est** ob hanc causam eōs corruisse.

41 Omnēs itaque, cum benedīxissent, quae sunt iūstī iūdicis, Dominī, quī **occulta** **manifēsta** facit,

42 ad obsecrātiōnem conversī sunt, rogantēs, ut id, quod factum erat, dēlictum oblīviōnī ex integrō trāderētur. At vērō fortissimus Iūdās **hortātus** **est** **populum** cōnservāre sē **sine** peccātō, cum sub oculīs vīdissent, quae **facta** sunt propter peccātum eōrum, quī prōstrātī sunt.

43 Et, **facta** virītim collātiōne ad duo **mīlia** drachmās argentī, mīsit Hierosolymam offerrī prō **peccātīs** sacrificium, valdē **bene** et **honestē** dē resurrēctiōne cōgitāns.

44 **Nīsī** enim eōs, quī **ceciderant**, resurrēctūrōs spērāret, superfluum et vānum **esset** **ōrāre** prō mortuīs.

45 Deinde cōnsīderāns quod hī, quī cum pietāte dormītiōnem accēperant, optimum habērent repositum grātiae dōnum:

46 **sānctā** et **pia** cōgitātiō. Unde prō dēfūnctīs expiātiōnem fēcit, ut ā peccātō solverentur.

13

1 Annō centēsimō quadrāgēsimō nōnō hīs, quī erant circā Iūdam, nōtum factum **est** Antiochum Eupatorem venīre cum multitūdine adversus Iūdaeam

2 et cum eō Lȳsiam prōcūrātōrem et praepositum negōtiōrum, ūnumquemque habentem **exercitum** Graecum peditum centum decem **mīlia** et **equitum** quīnque **mīlia** trecentōs et elephantōs vīgintī duōs, **currūs** autem cum falcibus trecentōs.

3 Commiscuit autem sē illīs et Menelāus et cum **multa** **fallācia** hortābātur Antiochum nōn prō patriae salūte, sed spērāns sē cōnstituī in prīncipātum.

4 Sed Rēx rēgum suscitāvit animōs Antiochī in peccātōrem; et, suggerente **Lȳsiā** hunc **esse** causam omnium **malōrum**, iussit, ut **est** cōnsuētūdō in locō, adductum in Beroeam necārī.

5 Erat autem in locō **turris** quīnquāgintā cubitōrum, cineris **plēna**, et māchinam habēbat volūbilem undique praecipitem in cinerem.

6 **Illīc** reum sacrilegiī vel quōrundam etiam aliōrum **malōrum** summitātem factum, omnēs prōpellunt ad interitum.

7 Et tālī **lēge** praevāricātōrem **lēgis** contigit **morī**, nec terram adeptum Menelāum.

8 Valdē **iūstē**: nam, quia **multa** ergā āram **dēlicta** commīsit, cuius **ignis** et cinis erat sānctus, ipse in cinere mortem reportāvit.

9 Sed rēx mente efferātus veniēbat, **peiōra** quam quae sub patre suō **facta** erant, ostēnsūrus Iūdaeīs.

10 Quibus Iūdās cognitīs, praecēpit **populō**, ut **diē** ac nocte Dominum invocārent, sī quandō et aliās etiam nunc adiuvāret eōs,

11 quippe quī **lēge** et **patriā** sānctōque templō in eō **essent** ut prīvārentur; ac **populum**, quī nūper paululum respīrāsset, nē sineret blasphēmīs nātiōnibus subdī.

12 Omnibus itaque simul **idem** facientibus et rogantibus misericordem Dominum cum flētū et ieiūniīs et prostrātiōne per trīduum **sine** intermissiōne, **hortātus** eōs Iūdās praecēpit **adesse**.

13 Ipse vērō seorsum cum seniōribus cōgitāvit, prius quam **rēgis** **exercitus** invāderet Iūdaeam et obtinērent cīvitātem, ēgressōs rēs adiūdicāre auxiliō Deī.

14 Dāns itaque prōcūrātiōnem Creātōrī mundī, exhortātus suōs, ut fortiter dīmicārent usque ad mortem prō lēgibus, templō, cīvitāte, **patriā**, īnstitūtiōnibus, circā **Modīn** **exercitum** cōnstituit.

15 Cumque **suīs** dedisset signum: “ Victōriam Deī ”, cum iuvenibus fortissimīs ēlēctīs, nocte **aggressus** **castra** adversus aulam rēgiam, interfēcit virōs ad duo **milia** et prīmārium elephantōrum **ūna** cum eō, quī intrā habitāculum erat;

16 et postrēmō metū ac perturbātiōne **castra** replēvērunt, rēbusque **prōsperē** gestīs, abiērunt.

17 **Dīē** autem iam illūcēscente **hoc** factum erat, adiuvante eum Dominī prōtēctiōne.

18 Sed rēx, acceptō gustū audāciae Iūdaeōrum, artibus **loca** tentāvit.

19 Et Bethsuris, quae erat Iūdaeōrum praesidium mūnītum, **castra** admovēbat; sed fugābātur, impingēbat, minōrābātur.

20 Hīs autem, quī intus erant, Iūdās **necessāria** mittēbat.

21 Ēnūntiāvit autem mystēria hostibus Rhodocus quīdam dē Iūdaicō **exercitū**; quī requīsītus, comprehēnsus **est** et conclūsus.

22 Iterum rēx sermōnem habuit ad eōs, quī erant in Bethsuris, dextram **dedit**, accēpit, abiit;

23 commīsit cum hīs, quī erant cum **Iūdā**, superātus **est**; cognōvit rebellāsse Philippum Antiochīae, quī **relictus** erat super **negōtia**, cōnfūsus **est**; Iūdaeōs dēprecātus **est**, subditus **est**, iūrāvit dē omnibus, quae **iūsta** erant, reconciliātus **est** et obtulit sacrificium, honōrāvit templum et locō exhibuit hūmānitātem;

24 Maccabaeum excēpit, relīquit ducem ā Ptolemāide usque ad Gerrēnōs Hegemonidem,

25 **venit** Ptolemāidam: graviter ferēbant Ptolemēnsēs amīcitiae conventiōnēs — indignābantur enim suprā modum — voluērunt **irrita** facere **pacta**.

26 Accessit Lȳsiās ad tribūnal, exposuit ratiōnem congruenter, persuāsit, sēdāvit, tranquillōs fēcit, **regressus** **est** Antiochīam. **Hoc** **modo** rēs gestae ā **rēge**, **adventūs** et profectiōnis eius, prōcessērunt.

14

1 Sed post trienniī tempus cognōvērunt, quī cum **Iūdā** erant, Dēmētrium Seleucī per portum apud Tripolim adnāvigantem cum multitūdine **validā** et nāvibus,

2 tenuisse regiōnem, sublātō Antiochō et prōcūrātōre eius **Lȳsia**.

3 Alcimus autem quīdam, quī summus sacerdōs fuerat, sed **voluntāriē** coinquinātus temporibus sēditiōnis, cōnsīderāns nūllō **modō** sibi **esse** salūtem neque accessum **ultrā** ad sānctum altāre,

4 **venit** ad rēgem Dēmētrium, centēsimō quīnquāgēsimō prīmō annō, offerēns **eī** corōnam auream et palmam, super haec et thallōs, quī templī **esse** vidēbantur; et **ipsa** quidem **diē** siluit.

5 Tempus autem opportūnum dēmentiae suae nactus, convocātus ā Dēmētriō ad cōnsilium et interrogātus quō prōpositō et cōnsiliō Iūdaeī **nīterentur**,

6 ad haec respondit: “ Ipsī, quī dīcuntur Asidaēī, Iūdaeōrum, quibus **praeest** Iūdās Maccabaeus, **bella** nūtriunt et sēditiōnēs movent nec patiuntur rēgnum **esse** quiētum.

7 Unde ego dēfraudātus **parentum** **glōriā**, **dīcō** autem summō sacerdōtiō, hūc nunc **vēnī**,

8 prīmō quidem dē hīs, quae pertinent ad rēgem, **merā** **fide** sentiēns, secundō autem etiam cīvibus meīs cōnsulēns; nam illōrum praedictōrum **incōnsīderantia** ūniversum **genus** nostrum nōn **modicē** labōrat.

9 Sed hīs singulīs, tū rēx, cognitīs, et regiōnī et **obsessō** generī nostrō, secundum quam habēs omnibus obviam hūmānitātem, **prōspice**;

10 nam, quamdiū superest Iūdās, impossibile **est** pācem **esse** negōtiīs ”.

11 Tālibus autem ab **hōc** dictīs, vēlōcius cēterī **amīcī** hostīliter sē habentēs adversus Iūdam īnflammāvērunt Dēmētrium.

12 Quī statim assūmēns Nīcānorem, quī fuit praepositus elephantōrum, et ducem ostendēns Iūdaeae mīsit,

13 **datīs** **mandātīs**, ut ipsum quidem Iūdam **occīderet**; eōs vērō, quī cum illō erant, dispergeret et cōnstitueret Alcimum maximī templī summum sacerdōtem.

14 Tunc gentēs, quae dē **Iūdaeā** fūgerant Iūdam, gregātim sē Nīcānorī miscēbant, miseriās et clādēs Iūdaeōrum prōsperitātēs rērum suārum exīstimantēs fore.

15 Audītō itaque Nīcānoris adventū et conventū nātiōnum, cōnspersī **terrā** rogābant eum, quī **populum** suum cōnstituit usque in aeternum quīque suam portiōnem signīs ēvidentibus prōtegit.

16 Imperante autem **duce**, statim inde **profectus** congreditur eīs ad castellum Dessau.

17 Simōn vērō frāter Iūdae commīserat cum Nīcānore, sed **lentē** ob repentīnum adversāriōrum silentium **vīctus** ēvāserat.

18 Nīcānor tamen audiēns quam virtūtem habērent, quī cum **Iūdā** erant, et animī magnitūdinem prō patriae certāminibus, sanguine iūdicium facere metuēbat.

19 Quam ob rem mīsit Posīdōnium et Theodotum et Matthathiam, ut darent dextrās atque acciperent.

20 Et, cum diū dē hīs cōnsilium agerētur, et ipse dux ad multitūdinem rettulisset, et paribus suffrāgiīs **pareret** **sententia**, spōnsiōnibus **pācis** annuērunt.

21 Itaque diem cōnstituērunt, **quā** sēcrētō convenīrent eōdem, et prōcessit utrimque **currūs**, posuērunt sellās;

22 disposuit Iūdās armātōs parātōs locīs opportūnīs, nē forte ab hostibus **repente** **malī** aliquid fieret; congruum colloquium fēcērunt.

23 **Morābātur** Nīcānor Hierosolymīs nihilque **inīquē** agēbat gregēsque turbārum, quae congregātae fuerant, dīmīsit.

24 Habēbat autem Iūdam semper in cōnspectū, ex animō erat **virō** **inclīnātus**.

25 Rogāvit eum **dūcere** uxōrem fīliōsque prōcreāre. Nūptiās fēcit, **quiētē** ēgit, commūniter vīvēbat.

26 Alcimus autem, vidēns mūtuam illōrum benevolentiam et factās conventiōnēs, accipiēns **venit** ad Dēmētrium et dīcēbat Nīcānorem **aliēna** sentīre ā rēbus; Iūdam enim rēgnī īnsidiātōrem socium sibi dēsignāvit.

27 Itaque rēx exasperātus et pessimī huius crīminātiōnibus **irrītātus**, scrīpsit Nīcānorī dīcēns graviter quidem sē ferre dē conventiōnibus, iubēre tamen Maccabaeum citius vīnctum **mittere** Antiochīam.

28 Quibus cognitīs, Nīcānor cōnfūsus erat et **aegrē** ferēbat, sī **ea**, quae convēnerant, **irrita** faceret, **nūlla** ā **virō** **facta** **iniūria**;

29 sed, quia **rēgī** resistī nōn poterat, opportūnitātem observābat, ut artificiō illud perficeret.

30 At Maccabaeus vidēns sēcum austērius **agere** Nīcānorem et cōnsuētum occursum ferōcius exhibentem, intellegēns nōn ex optimō **esse** austēritātem, nōn paucīs suōrum **congregātīs**, occultāvit sē ā Nīcānore.

31 Quod cum ille cognōvit fortiter sē ā **virō** **āstūtia** praeventum, **venit** ad maximum et sānctum templum et sacerdōtibus **solitās** hostiās offerentibus iussit sibi trādī **virum**.

32 Quibus cum iūrāmentō dīcentibus nescīre sē ubi **esset**, quī quaerēbātur, extendēns dexteram ad templum

33 iūrāvit haec: “ **Nīsī** Iūdam mihi vīnctum **trādiderītis**, istud Deī fānum in plānitiem dēdūcam et altāre effodiam et templum **hīc** Līberō **illūstrē** ērigam ”.

34 Et, hīs dictīs, abiit. Sacerdōtēs autem prōtendentēs **manūs** in caelum invocābant eum, quī semper prōpugnātor fuit **gentis** nostrae, haec dīcentēs:

35 “ Tū, Domine ūniversōrum, quī **nūllīus** indigēs, voluistī templum habitātiōnis tuae fierī in nōbīs; 36 et nunc, **Sāncte**, **omnis** sānctificātiōnis Domine, **cōnservā** in aeternum impollūtam domum istam, quae nūper **mundāta** **est** ”.

37 Razīs autem quīdam dē seniōribus ab Hierosolymīs dēlātus **est** Nīcānorī, vir amātor cīvitātis et valdē **bene** audiēns, quī prō affectū pater Iūdaeōrum appellābātur.

38 **Hic** enim **prīstinīs** temporibus sēditiōnis iūdicium pertulerat Iūdaismī corpusque et animam prō Iūdaismō trādiderat cum omnī **persevērantiā**.

39 Volēns autem Nīcānor manifestāre **odium**, quod habēbat in Iūdaeōs, mīsit mīlitēs suprā quīngentōs, ut eum comprehenderent;

40 putābat enim, sī illum cēpisset, sē clādem istīs illātūrum.

41 Turbīs autem turrim iam occupātūrīs et ātriī iānuae vim facientibus atque iubentibus ignem **admōvēre** et portās incendī, ipse undique comprehēnsus supposuit sibi gladium

42 volēns nōbiliter **morī** potius quam subditus fierī peccātōribus et **nōbilitāte** **suā** indignīs iniūriīs afficī.

43 Sed, cum per contentiōnis festīnātiōnem nōn certō ictū **plāgam** dedisset, et turbae intrā ōstia irrumperent, recurrēns audācter ad mūrum praecipitāvit sēmetipsum virīliter in turbās;

44 quibus vēlōciter locum dantibus intervāllō factō, **venit** per **medium** spatium vacuum.

45 Et, cum adhūc spīrāret, **accēnsus** animīs surrēxit et, cum sanguis ad modum **fontis** dēflueret, et **gravissima** **essent** **vulnera**, cursū turbās pertrānsiēns et stāns suprā quandam petram praeruptam,

46 prōrsus **exsanguis** iam **effectus**, prōferēns **intestīna** et sūmēns utrīsque manibus prōiēcit super turbās et invocāns Dominātōrem vītae ac **spīritūs**, ut haec ipsī iterum redderet, **ita** **vītā** **dēfūnctus** **est**.

15

1 Nīcānor autem, ut comperit eōs, quī cum **Iūdā** erant, in locīs **esse** iuxtā Samarīam, cōgitāvit requiētiōnis **diē** cum omnī sēcūritāte eōs aggredī.

2 Iūdaeīs vērō, quī illum per necessitātem sequēbantur, dīcentibus: “ Nē **ita** ferōciter et **barbarē** disperdās, sed honōrem tribue praehonōrātae diēī cum sānctificātiōne ab eō, quī **ūniversa** cōnspicit ”,

3 ille īnfēlīx interrogāvit, sī **est** potēns in caelō, quī imperāvit agī diem sabbatōrum.

4 Et respondentibus illīs: “ **Est** Dominus vīvus ipse in caelō potēns, quī iussit **colere** septimam diem ”;

5 at ille ait: “ Et ego potēns sum super terram, quī imperō sūmī **arma** et **negōtia** **rēgis** implērī ”. Tamen nōn obtinuit, ut nefārium cōnsilium perficeret.

6 Et Nīcānor quidem cum **summā** **superbiā** cervīcem ērigēns cōgitāverat commūne trophaeum **statuere** dē iīs, quī cum **Iūdā** erant.

7 Maccabaeus autem **sine** intermissiōne cōnfīdēbat cum omnī spē auxilium sē cōnsequī ā Dominō;

8 et hortābātur suōs, nē formīdārent adventum nātiōnum, sed in mente habentēs adiūtōria sibi **facta** dē caelō et nunc spērārent ab Omnipotente sibi affutūram victōriam.

9 Et allocūtus eōs dē **Lēge** et **Prophētīs**, admonēns eōs etiam dē certāminibus, quae perfēcerant, prōmptiōrēs cōnstituit eōs.

10 Et, animīs eōrum **excitātis**, dēnūntiāvit simul ostendēns gentium fallāciam et iūrāmentōrum praevāricātiōnem.

11 Cum autem singulōs illōrum armāvisset, nōn tam clipeōrum et hastārum mūnītiōne quam per bonōs sermōnēs exhortātiōne, cumque somnium **fide** dignum exposuisset, suprā modum ūniversōs laetificāvit.

12 Erat autem huiuscemodī **vīsus** eius: Ōniam, quī fuerat summus sacerdōs, **virum** honestum et bonum, verēcundum occursū, modestum mōribus et ēloquium **dignē** prōferentem et quī ā puerō omnēs virtūtēs domesticās exercuerat, **manūs** prōtendentem **ōrāre** prō omnī **populō** Iūdaeōrum.

13 Post **hōc** sīc appāruisse **virum** cānitiē et **glōriā** praestantem et mīrābilem quandam et magnī **decōris** **esse** ēminentiam circā illum.

14 Respondentem vērō Ōniam dīxisse: “ **Hic** **est** frātrum amātor, quī multum ōrat prō **populō** et **sānctā** cīvitāte, Iēremīās **prophēta** Deī ”.

15 Prōtendentem autem Iēremīam dextram dedisse Iūdae gladium aureum et, cum daret, dīxisse haec:

16 “ Accipe sānctum gladium mūnus ā Deō, in quō cōnfringēs adversāriōs ”.

17 Exhortātī itaque Iūdae sermōnibus bonīs valdē, et quī poterant ad virtūtem incitāre et animōs iuvenum cōnfortāre, statuērunt **castra** nōn **tendere**, sed fortiter īnferrī et cum omnī virtūte cōnflīgentēs dē negōtiīs iūdicāre, eō quod cīvitās et **sāncta** et templum perīclitārentur.

18 Erat enim timor prō uxōribus et fīliīs itemque prō frātribus et cognātīs in minōre **parte** iacēns, maximus vērō et prīmus prō sānctificātō templō.

19 Sed et eōs, quī in cīvitāte erant comprehēnsī, nōn **minima** sollicitūdō habēbat propter illum sub apertō concursum.

20 Et, cum iam omnēs exspectārent iūdicium futūrum, hostēsque iam committerent, atque **exercitus** **esset** ōrdinātus, et bēstiae opportūnō in locō cōnstitūtae, et **equitātus** dispositus,

21 cōnsīderāns Maccabaeus adventum multitūdinis et apparātum varium armōrum et ferōcitātem bēstiārum, extendēns **manūs** in caelum prōdigia facientem Dominum invocāvit, sciēns quoniam nōn **est** per **arma**, sed prout ab ipsō iūdicātum fuerit dignīs tribuit victōriam.

22 Dīxit autem invocāns **hōc** **modō**: “ Tū, Domine, quī mīsistī angelum tuum sub **Ezechiā** **rēge** Iūdaeae, et interfēcit dē castrīs Sennacherib ad centum octōgintā quīnque **mīlia**,

23 et nunc, Dominātor caelōrum, mitte angelum bonum ante nōs in timōrem et tremōrem;

24 magnitūdine brāchiī tuī exterreantur, quī cum **blasphēmiā** veniunt adversus sānctum **populum** tuum ”. Et **hic** quidem in hīs fīnem fēcit.

25 Quī autem cum Nīcānore erant, cum tubīs et canticīs admovēbant;

26 hī vērō quī erant cum **Iūdā**, cum invocātiōne et ōrātiōnibus congressī sunt cum hostibus.

27 Et manibus quidem pugnantēs, sed Dominum cordibus ōrantēs, prōstrāvērunt nōn minus trīgintā quīnque **mīlia**, **praesentia** Deī **magnificē** dēlectātī.

28 Cumque cessāssent ab opere et cum gaudiō redīrent, cognōvērunt Nīcānorem prōruisse cum armīs **suīs**;

29 factō itaque clāmōre et tumultū, **patriā** vōce omnipotentem Dominum benedīcēbant.

30 Et praecēpit ille, quī per omnia corpore et animō prīmus fuerat in certāmine prō cīvibus, quī **iuventūtis** benevolentiam in suam gentem cōnservāverat, caput Nīcānoris abscindī et **manum** cum umerō, ac Hierosolymam perferrī.

31 Quō cum pervēnisset, **convocātīs** contribūlibus et sacerdōtibus, ante altāre stāns accersiit eōs, quī in **arce** erant;

32 et, ostēnsō **capite** inīquī Nīcānoris et manū nefāriī, quam extendēns contrā domum sānctam **omnipotentis** Deī **magnificē** glōriātus **est**,

33 linguam etiam impiī Nīcānoris praecīsam dīxit particulātim avibus datūrum, **pretia** autem dēmentiae contrā templum **suspendere**.

34 Omnēs igitur in caelum benedīxērunt manifēstum Dominum dīcentēs: “ Benedictus, quī locum suum incontāminātum servāvit! ”.

35 Alligāvit autem Nīcānoris caput dē **summā** **arce** ēvidēns omnibus et manifēstum signum auxiliī Dominī.

36 Itaque omnēs commūnī cōnsiliō dēcrēvērunt nūllō **modō** diem istum absque celebritāte praeterīre, habēre autem celebrem tertiam decimam diem, **mēnsis** duodecimī — Adar dīcitur vōce **Syriaca** — prīdiē Mardochaēī diēī.

37 Igitur hīs ergā Nīcānorem sīc gestīs, et ex illīs temporibus ab Hebraeīs cīvitāte **possessā**, ego **quoque** **hic** faciam fīnem sermōnis.

38 Et, sī quidem **bene** et **aptē** compositiōnī, **hoc** et ipse volēbam; sīn autem **exiguē** et **modicē**, **hoc** **est**, quod assequī poteram.

39 Sīcut enim vīnum sōlummodo **bibere**, similiter autem rūrsus et aquam, contrārium **est**, quemadmodum autem vīnum aquae contemperātum iam et dēlectābilem grātiam perficit, huiusmodī etiam **strūctūra** sermōnis dēlectat aurēs eōrum, quibus contingat compositiōnem **legere**. **Hic** autem erit **fīnis**.


