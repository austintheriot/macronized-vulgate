**LIBER** SAPIENTIAE 

1 2 3 4 5 6 7 8 9 10 11 12 13 14 15 16 17 18 19

1 

1 Dīligite iūstitiam, quī **iūdicātis** terram,

sentīte dē Dominō in bonitāte

et in simplicitāte **cordis** quaerite illum,

2 quoniam invenītur ab hīs, quī nōn tentant illum,

sē autem manifestat eīs, quī fidem habent in illum.

3 Perversae enim cōgitātiōnēs sēparant ā Deō,

**probātā** autem virtūs corripit īnsipientēs.

4 Quoniam in malevolam animam nōn introībit **sapientia**

nec habitābit in corpore subditō **peccātīs**.

5 **Spīritus** enim sānctus disciplīnae effugiet fictum

et auferet sē ā cōgitātiōnibus īnsēnsātīs

et corripiētur ā superveniente inīquitāte.

6 **Spīritus** enim dīligēns hominem **est** **sapientia**

et nōn absolvet maledicum ā labiīs **suīs**,

quoniam rēnum illīus **testis** **est** Deus

et **cordis** illīus scrūtātor vērus

et linguae eius audītor;

7 quoniam **spīritus** Dominī replēvit orbem terrārum,

et ipse, quī continet omnia, scientiam habet **vōcis**.

8 Propter **hoc**, quī loquitur **inīquā**, nōn potest **latere**,

nec praeteriet illum iūdicium corripiēns.

9 In cōgitātiōnibus enim impiī interrogātiō erit,

sermōnum autem illīus audītiō ad Dominum veniet

ad correptiōnem inīquitātum illīus;

10 quoniam **aurīs** zēlī audit omnia,

et **tumultus** murmurātiōnum nōn absconditur.

11 **Cūstōdīte** ergō vōs ā murmurātiōne, quae nihil prōdest,

et ā dētractiōne **parcite** linguae,

quoniam sermō absconditus in vacuum nōn ībit;

**os** autem, quod mentītur, **occīdit** animam.

12 Nōlīte zēlāre mortem in errōre vītae vestrae

neque acquīrātis perditiōnem in operibus manuum vestrārum,

13 quoniam Deus mortem nōn fēcit

nec laetātur in perditiōne vīvōrum;

14 creāvit enim, ut **essent** omnia,

et sānābilēs sunt generātiōnēs **orbis** terrārum,

et nōn **est** in illīs medicāmentum exterminiī,

nec īnferōrum rēgnum in **terrā**:

15 **iūstitia** enim **est** **immortālīs**.

16 Impiī autem manibus et verbīs accersiērunt illam;

aestimantēs illam amīcam dēflūxērunt

et spōnsiōnem posuērunt ad illam,

quoniam dignī sunt, quī sint ex **parte** illīus.

2

1 Dīxērunt enim cōgitantēs apud sē nōn **rēctē**:

“ Exiguum et cum taediō **est** tempus vītae nostrae,

et nōn **est** refrīgerium in fīne hominis,

et nōn **est** agnitus, quī sit reversus ab īnferīs.

2 Quia ex tempore **nātī** sumus

et post **hōc** erimus, tamquam nōn **fuerīmus**,

quoniam fūmus **flātus** **est** in nāribus nostrīs,

et sermō **scintillā** in mōtū **cordis** nostrī;

3 **quā** **exstīncta**, cinis fīet corpus nostrum,

et **spīritus** diffundētur tamquam **mollis** āēr.

4 Et **nōmen** nostrum oblīviōnī trādētur per tempus,

et nēmō memoriam habēbit operum nostrōrum;

et trānsībit **vīta** **nostra** tamquam vestīgium **nūbis**,

et sīcut **nebula** dissolvētur,

quae **fugāta** **est** ā radiīs **sōlis**

et ā calōre illīus **aggravāta**.

5 Umbrae enim **trānsitus** **est** tempus nostrum,

et nōn **est** reversiō **fīnis** nostrī,

quoniam **cōnsignāta** **est**, et nēmō revertitur.

6 Venīte ergō, et fruāmur bonīs, quae sunt,

et ūtāmur **creātūra** tamquam in iuventūte **sollicitē**.

7 Vīnō pretiōsō et unguentīs nōs impleāmus,

et nōn praetereat nōs flōs temporis vernī;

8 corōnēmus nōs calycibus **rosārum**, antequam marcēscant,

9 nūllum prātum exsors sit luxuriae nostrae;

ubīque relinquāmus **signa** laetitiae,

quoniam haec **est** pars **nostra**, et haec **est** sors.

10 Opprimāmus pauperem iūstum

et nōn parcāmus viduae

nec veterānī revereāmur cānōs multī temporis.

11 Sit autem fortitūdō **nostra** lēx iūstitiae;

quod enim īnfirmum **est**, inūtile invenītur.

12 Circumveniāmus ergō iūstum, quoniam **inūtilis** **est** nōbīs

et contrārius **est** operibus nostrīs

et improperat nōbīs **peccāta** **lēgis**

et diffāmat in nōs **peccāta** disciplīnae nostrae.

13 Prōmittit sē scientiam Deī habēre

et fīlium Deī sē nōminat.

14 **Factus** **est** nōbīs in accūsātiōnem cōgitātiōnum nostrārum;

**gravis** **est** nōbīs etiam ad videndum,

15 quoniam **dissimilis** **est** aliīs **vītā** illīus,

et immūtātae sunt viae eius.

16 Tamquam **scōriā** aestimātī sumus ab illō,

et abstinet sē ā viīs nostrīs tamquam ab immunditiīs;

**beāta** dīcit **novissima** iūstōrum

et glōriātur patrem sē habēre Deum.

17 Videāmus ergō, sī sermōnēs illīus vērī sint,

et tentēmus, quae in exitū eius erunt:

18 sī enim **est** vērus fīlius Deī, suscipiet illum

et līberābit eum dē manibus contrāriōrum.

19 **Contumēliā** et tormentō interrogēmus eum,

ut sciāmus modestiam eius

et probēmus patientiam illīus;

20 morte **turpissimā** condemnēmus eum:

erit enim **eī** vīsitātiō ex sermōnibus illīus ”.

21 Haec cōgitāvērunt et errāvērunt;

excaecāvit enim illōs **malitia** eōrum,

22 et nesciērunt sacrāmenta Deī

neque mercēdem spērāvērunt sānctitātis

nec iūdicāvērunt honōrem animārum immaculātārum.

23 Quoniam Deus creāvit hominem in incorruptibilitāte

et imāginem similitūdinis suae fēcit illum;

24 **invidia** autem Diabolī mors introīvit in orbem terrārum;

experiuntur autem illam, quī sunt ex **parte** illīus.

3

1 Iūstōrum autem animae in manū Deī sunt,

et nōn tanget illōs tormentum **mortis**.

2 **Vīsī** sunt oculīs īnsipientium **morī**,

et **aestimāta** **est** afflīctiō **exitūs** illōrum,

3 et, quod ā nōbīs **est** iter, exterminium;

illī autem sunt in pāce.

4 Etenim, sī **cōram** hominibus tormenta passī sunt,

spēs illōrum immortālitāte **plēnā** **est**;

5 et in paucīs correptī, in multīs **bene** dispōnentur,

quoniam Deus tentāvit eōs

et **invēnit** illōs dignōs sē.

6 Tamquam aurum in fornāce probāvit illōs

et quasi holocaustī hostiam accēpit illōs,

7 et in tempore vīsitātiōnis illōrum fulgēbunt

et tamquam scintillae in arundinētō discurrent;

8 iūdicābunt nātiōnēs et dominābuntur **populīs**,

et rēgnābit Dominus illōrum in perpetuum.

9 Quī cōnfīdunt in illō, intellegent vēritātem,

et fidēlēs in dīlēctiōne acquiēscent illī,

quoniam **grātia** et **misericordia** **est** sānctīs eius,

et vīsitātiō ēlēctīs eius.

10 Impiī autem, secundum quae cōgitāvērunt, correptiōnem habēbunt;

quī neglēxērunt iūstum et ā Dominō recessērunt.

11 Sapientiam enim et disciplīnam quī dēspicit, īnfēlīx **est**,

et **vacuā** **est** spēs illōrum, et labōrēs **sine** frūctū,

et inūtilia **opera** eōrum.

12 Mulierēs eōrum īnsēnsātae sunt,

et nēquissimī fīliī eōrum,

**maledicta** generātiō eōrum.

13 Quoniam **fēlīx** **est** **sterilis** et **incoinquināta**,

quae nescīvit torum in dēlictō;

habēbit frūctum in respectiōne animārum.

14 Et spadō, quī nōn operātus **est** per **manūs** suās inīquitātem

nec cōgitāvit adversus Dominum **nēquissima**,

dabitur enim illī fideī dōnum ēlēctum,

et sors in templō Dominī **acceptissima**.

15 Bonōrum enim labōrum glōriōsus **est** **frūctūs**;

et, quae nōn **concidat**, rādīx sapientiae.

16 Fīliī autem adulterōrum in incōnsummātiōne erunt,

et ab inīquō torō sēmen exterminābitur.

17 Et, sī quidem longae vītae erunt, in nihilum computābuntur,

et **sine** **honōre** erit in novissimō **senectūs** illōrum;

18 et, sī celerius dēfūnctī fuerint, nōn habēbunt spem

nec in **diē** agnitiōnis allocūtiōnem:

19 generātiōnis enim inīquae dīrae sunt cōnsummātiōnēs.

4

1 **Mēlius** **est** absque **līberīs** **esse** cum virtūte;

immortālitās **est** enim in **memoriā** illīus,

quoniam et apud Deum **nota** **est** et apud hominēs.

2 Cum praesēns **est**, imitantur illam;

et dēsīderant eam, cum sē ēdūxerit;

et in perpetuum **corōnāta** triumphat,

incoinquinātōrum certāminum praemium vincēns.

3 **Multigena** autem impiōrum multitūdō nōn erit **ūtilīs**

et spuriīs vītulāminibus nōn dabit rādīcem in profundum altam

nec stabile firmāmentum collocābit.

4 Etenim, sī in rāmīs ad tempus germināverit,

īnfirmiter **posita** ā ventō commovēbitur

et ā nimietāte ventōrum ērādīcābitur.

5 Cōnfringentur rāmī incōnsummātī,

et **frūctūs** illōrum **inūtilis** et acerbus ad mandūcandum

et ad nihilum aptus.

6 Ex inīquīs enim somnīs fīliī, quī nāscuntur,

testēs sunt nēquitiae adversus **parentēs**

in interrogātiōne **suā**.

7 Iūstus autem, sī morte praeoccupātus fuerit,

in refrīgeriō erit.

8 **Senectūs** enim **venerābilis**, nōn quae **est** **diuturna**,

neque annōrum numerō computātur;

9 **cānī** autem sunt **sēnsūs** hominis,

et aetās **senectūtis** **vīta** **immaculāta**.

10 Placēns Deō **factus** **est** **dīlēctus**

et vīvēns inter peccātōrēs **trānslātus** **est**;

11 **raptus** **est**, nē **malitia** mūtāret intellēctum eius,

aut nē fictiō dēciperet animam illīus.

12 Fascinātiō enim nūgācitātis obscūrat **bona**,

et **incōnstantia** concupiscentiae trānsvertit sēnsum **sine** **malitiā**.

13 Cōnsummātus in brevī

explēvit tempora **multa**;

14 **placitā** enim erat Deō **anima** illīus,

propter **hōc** properāvit **ēdūcere** illum dē **mediō** inīquitātis.

**Populī** autem videntēs et nōn intellegentēs

nec pōnentēs in praecordiīs tālia,

15 quoniam **grātia** et **misericordia** **est** in ēlēctīs eius,

et vīsitātiō in sānctīs illīus.

16 Condemnat autem iūstus mortuus vīvōs impiōs,

et iuventūs celerius **cōnsummāta** longaevam senectūtem iniūstī.

17 Vidēbunt enim fīnem **sapientīs**

et nōn intellegent quid cōgitāverit dē illō Deus,

et quārē mūnierit illum Dominus.

18 Vidēbunt et contemnent;

illōs autem Dominus irrīdēbit.

19 Et erunt post haec tamquam corpus **sine** **honōre**

et in contumēliam inter mortuōs in perpetuum,

quoniam disrumpet illōs praecipitēs **sine** vōce

et commovēbit illōs ā fundāmentīs, et usque ad suprēmum dēsōlābuntur

et erunt in dolōre,

et **memoriā** illōrum perībit.

20 Venient in computātiōne peccātōrum suōrum timidī,

et trādūcent illōs ex adversō inīquitātēs ipsōrum.

5

1 Tunc stābit iūstus in **magnā** **cōnstantiā**

adversus eōs, quī angustiāvērunt illum

et quī sprēvērunt labōrēs eius.

2 Videntēs turbābuntur timōre horribilī

et mīrābuntur in subitātiōne īnspērātae **salūtis**

3 dīcentēs intrā sē, paenitentiam agentēs

et prae **angustiā** **spīritūs** gementēs:

4 “ **Hic** erat, quem habuimus aliquandō in dērīsum

et in similitūdinem improperiī.

Nōs īnsēnsātī vītam eius aestimābāmus īnsāniam

et fīnem illīus **sine** **honōre**.

5 Quōmodo computātus **est** inter fīliōs Deī,

et inter sānctōs sors illīus **est**?

6 Ergō errāvimus ā **viā** vēritātis,

et iūstitiae lūmen nōn lūxit nōbīs,

et sōl nōn **est** **ortūs** nōbīs;

7 implicātī sumus **tribūlīs** inīquitātis et perditiōnis

et ambulāvimus per **dēsertā** **inaccessā**,

viam autem Dominī ignōrāvimus.

8 Quid nōbīs prōfuit **superbia**?

Aut dīvitiae cum **iactantiā** quid contulērunt nōbīs?

9 Trānsiērunt omnia **illa** tamquam **umbra**

et tamquam nūntius percurrēns

10 et tamquam **nāvis**, quae pertrānsit fluctuantem aquam,

cuius, cum praeterierit, nōn **est** vestīgium invenīre

neque sēmitam carīnae illīus in flūctibus;

11 aut tamquam **avis**, quae trānsvolat in **aere**,

nūllum invenītur argūmentum itineris,

sed ālārum sonitū ventus **levis** **verberātus**

et scissus per vim strīdōris

commōtīs **ālīs** permeātur,

et post **hōc** nūllum signum invenītur itineris;

12 aut tamquam sagittae ēmissae in locum dēstinātum:

**dīvīsus** āēr continuō in sē resolvitur,

ut ignōrētur **trānsitus** illīus.

13 Sīc et nōs, **nātī**, continuō dēsīvimus **esse**

et **virtūtis** quidem nūllum signum valuimus **ostendere**;

in malignitāte autem **nostrā** cōnsūmptī sumus ”.

14 Quoniam spēs impiī tamquam lānūgō **est**, quae ā ventō tollitur,

et tamquam **spūma** **gracilis**, quae ā **procellā** dispergitur,

et tamquam fūmus, quī ā ventō diffūsus **est**,

et tamquam **memoriā** **hospitis** ūnīus diēī praeteriit.

15 Iūstī autem in perpetuum vīvunt,

et in Dominō **est** mercēs eōrum,

et cōgitātiō illōrum apud Altissimum.

16 Ideō accipient corōnam **decōris**

et **diadēmā** speciēī dē manū Dominī,

quoniam **dexterā** **suā** teget eōs

et brāchiō suō dēfendet illōs.

17 Accipiet prō **armātūrā** zēlum suum

et armābit creātūram ad ultiōnem inimīcōrum,

18 induet prō thōrāce iūstitiam

et accipiet prō **galeā** iūdicium nōn fictum;

19 sūmet prō scūtō inexpugnābilī sānctitātem.

20 Acuet autem dūram īram in lanceam

et pugnābit cum illō **orbis** terrārum contrā īnsēnsātōs.

21 Ībunt **rēcta** ēmissiōnēs fulgurum

et tamquam ā **bene** curvātō arcū nūbium ad signum īnsilient,

22 et ab **īrā** saxa iaculante

**īrā** plēnae mittentur grandinēs;

excandēscet in illōs **aqua** **maris**,

et flūmina concurrent dūriter.

23 Contrā illōs stābit **spīritus** **virtūtis**

et tamquam turbō dissipābit illōs.

Et ad erēmum perdūcet omnem terram inīquitās,

et malignitās ēvertet **sēdēs** potentium.

6

1 **Audīte** ergō, **rēgēs**, et intellegite;

discite, iūdicēs fīnium terrae.

2 Praebēte aurēs, vōs, quī continētis multitūdinēs

et **placētis** vōbīs in turbīs nātiōnum.

3 Quoniam **data** **est** ā Dominō potestās vōbīs

et dominātiō ab Altissimō,

quī interrogābit **opera** **vestra**

et cōgitātiōnēs scrūtābitur,

4 quoniam, cum **essētis** ministrī rēgnī illīus,

nōn **rēctē** iūdicāstis

nec cūstōdīstis lēgem

neque secundum voluntātem Deī ambulāstis.

5 Horrende et **cito** īnstābit vōbīs,

quoniam iūdicium dūrissimum hīs, quī praesunt, fīet;

6 exiguō enim concēditur **misericordiā**,

potentēs autem potenter tormentō interrogābuntur.

7 Nōn enim subtrahet **persōnam** cuiusquam Deus

nec verēbitur magnitūdinem cuiusquam,

quoniam pusillum et magnum ipse fēcit,

et aequāliter **cūra** **est** illī dē omnibus;

8 potentibus autem dūrum īnstat scrūtinium.

9 Ad vōs ergō, **rēgēs**, sunt hī sermōnēs meī,

ut discātis sapientiam et nōn **excidātis**.

10 Quī enim cūstōdierint **iūsta** **iūstē**, iustificābuntur;

et, quī didicerint **ista**, invenient dēfēnsiōnem.

11 Concupīscite ergō sermōnēs meōs,

dīligite illōs et habēbitis disciplīnam.

12 **Clāra** **est** et, quae numquam marcēscit, **sapientia**;

et facile vidētur ab hīs, quī dīligunt eam,

et invenītur ab hīs, quī quaerunt illam.

13 Praeoccupat, quī eam concupīscunt,

ut prior sē ostendat illīs.

14 Quī dē **lūce** vigilāverit ad illam, nōn labōrābit,

**assidentem** enim illam foribus **suīs** inveniet.

15 Cōgitāre ergō dē **illā** **sēnsus** **est** cōnsummātiō;

et, quī vigilāverit propter illam, **cito** sēcūrus erit.

16 Quoniam dignōs sē **ipsa** circuit quaerēns

et in viīs ostendit sē illīs hilariter

et in omnī **prōvidentiā** occurrit illīs.

17 Initium enim illīus **vērissima** **est** disciplīnae **concupiscentia**,

**cūra** vērō disciplīnae dīlēctiō **est**,

18 et dīlēctiō **cūstōdia** lēgum illīus **est**,

cūstōdītiō autem lēgum cōnfirmātiō incorruptiōnis **est**,

19 incorruptiō autem facit **esse** proximum Deō;

20 **concupiscentia** itaque sapientiae dēdūcit ad rēgnum.

21 Sī ergō dēlectāminī sēdibus et scēptrīs, ō **rēgēs** **populī**,

colite sapientiam, ut in perpetuum rēgnētis.

22 Quid **est** autem **sapientia** et quemadmodum **facta** sit, referam

et nōn abscondam ā vōbīs sacrāmenta Deī,

sed ab initiō nātīvitātis investīgābō

et pōnam in lūcem scientiam illīus

et nōn praeterībō vēritātem.

23 Neque cum **invidiā** tābēscente iter habēbō,

quoniam **ista** nōn erit particeps sapientiae.

24 Multitūdō autem sapientium sānitās **est** **orbis** terrārum,

et rēx sapiēns stabilīmentum **populī** **est**.

25 Ergō accipite disciplīnam per sermōnēs meōs,

et prōderit vōbīs.

7

1 Sum quidem et ego **mortālis** homō **similis** omnibus

et ex genere terrēnī illīus, quī prior **factus** **est**,

et in ventre mātris figūrātus sum **carō**;

2 decem mēnsium tempore coāgulātus in sanguine

ex sēmine **virī** et dēlectāmentō somnī conveniente.

3 Et ego **nātus** trāxī commūnem āerem

et **dēcidī** in terram, quae omnia similiter patitur,

**prīmā** vōce similī omnibus pariter plōrāns.

4 In involūmentīs nūtrītus sum et cūrīs;

5 nūllus enim rēx aliud habuit nātīvitātis initium.

6 Ūnus autem **introitus** **est** omnibus ad vītam,

et **similis** **exitus**.

7 Propter **hoc** optāvī, et **datus** **est** mihi **sēnsus**;

et invocāvī, et **venit** in mē **spīritus** sapientiae.

8 Praeposuī illam rēgnīs et sēdibus

et dīvitiās nihil **esse** dūxī in comparātiōne illīus;

9 nec comparāvī illī lapidem pretiōsum,

quoniam omne aurum in comparātiōne illīus **arēna** **est** **exigua**,

et tamquam **lutum** aestimābitur argentum in cōnspectū illīus.

10 Super salūtem et speciem dīlēxī illam

et prōposuī prō **lūce** habēre illam,

quoniam inexstinguibile **est** lūmen illīus.

11 Vēnērunt autem mihi omnia **bona** pariter cum **illā**,

innumerābilēs dīvitiae in manibus illīus,

12 et laetātus sum in omnibus, quoniam **sapientia** antecēdit **ista**,

et ignōrābam quoniam hōrum omnium māter **est**;

13 quam **sine** fictiōne didicī et **sine** **invidiā** commūnicō;

dīvitiās illīus nōn abscondō.

14 Īnfīnītus enim thēsaurus **est** hominibus;

quem quī acquīsiērunt, ad amīcitiam in Deum sē parāvērunt

propter disciplīnae **dōna** commendātī.

15 Mihi autem det Deus **dīcere** secundum sententiam

et sentīre **digna** hōrum, quae mihi **data** sunt,

quoniam ipse sapientiae dux **est**

et sapientium ēmendātor;

16 in manū enim illīus et nōs et sermōnēs nostrī

et **omnis** **sapientia** et operum **scientiā**.

17 Ipse enim **dedit** mihi hōrum, quae sunt, scientiam vēram,

ut sciam dispositiōnem **orbis** terrārum et virtūtēs elementōrum,

18 initium et cōnsummātiōnem et medietātem temporum,

vicissitūdinum permūtātiōnēs et commūtātiōnēs temporum,

19 annī **cursūs** et stēllārum dispositiōnēs,

20 nātūrās animālium et īrās bēstiārum,

vim spīrituum et cōgitātiōnēs hominum,

differentiās virgultōrum et virtūtēs rādīcum.

21 Et, quaecumque sunt **abscōnsa** et **manifēsta**, didicī;

omnium enim artifex docuit mē **sapientia**.

22 **Est** enim in **illa** **spīritus** intellegēns, sānctus,

ūnicus, multiplex, **subtīlis**,

**mōbilis**, perspicuus, incoinquinātus,

lūcidus, innocēns, amāns bonum, acūtus,

23 quem nihil vetat, benefaciēns, hūmānus, benignus,

**stabilis**, certus, sēcūrus,

omnem habēns virtūtem, omnia prōspiciēns

et penetrāns omnēs **spīritūs**

intellegibilēs, mundōs, subtīlissimōs.

24 Omnī enim mōtū mōbilior **est** **sapientia**;

pertrānsit autem et penetrat omnia propter munditiam.

25 **Hālitus** **est** enim **virtūtis** Deī

et emānātiō clāritātis **Omnipotentis** **sincēra**;

ideō nihil inquinātum in eam incurrit:

26 candor **est** enim **lūcīs** aeternae

et speculum **sine** **maculā** Deī potentiae

et imāgō bonitātis illīus.

27 Et, cum sit **ūna**, omnia potest;

et in sē permanēns, omnia innovat

et per generātiōnēs in animās sānctās sē trānsferēns

amīcōs Deī et prophētās cōnstituit.

28 Nihil enim dīligit Deus,

**nisi** eum, quī cum **sapientiā** inhabitat.

29 **Est** enim haec speciōsior **sōle**

et super omnem dispositiōnem stēllārum;

lūcī **comparāta** invenītur splendidior:

30 illī enim succēdit nox,

sapientiam autem nōn vincit **malitia**.

8

1 Attingit ergō ā fīne usque ad fīnem fortiter

et dispōnit omnia suāviter.

2 Hanc amāvī et exquīsīvī ā iuventūte **meā**

et quaesīvī spōnsam mihi eam **assūmere**

et amātor **factus** sum fōrmae illīus.

3 Generōsitātem suam glōrificat contubernium habēns Deī,

sed et omnium Dominus dīlēxit illam.

4 Doctrīx enim **est** disciplīnae Deī

et ēlēctrīx operum illīus.

5 Et, sī dīvitiae sunt **dēsīderābilis** possessiō in **vītā**,

quid **sapientia** locuplētius,

quae operātur omnia?

6 Sī autem **sēnsus** operātur,

**quis** hōrum, quae sunt, **magis** quam **illa** **est** artifex?

7 Et, sī iūstitiam **quis** dīligit,

labōrēs huius sunt virtūtēs:

sōbrietātem enim et prūdentiam docet,

iūstitiam et fortitūdinem,

quibus ūtilius nihil **est** in **vītā** hominibus.

8 Et, sī multam perītiam dēsīderat **quis**,

scit praeterita et **futūra** conicit,

nōvit versūtiās sermōnum et solūtiōnēs aenigmatum,

**signa** et **mōnstra** scit, antequam fīant,

et **ēventūs** mōmentōrum et temporum.

9 Prōposuī ergō hanc **addūcere** mihi ad convīvendum,

sciēns quoniam erit mihi **cōnsiliāria** bonōrum

et cōnsōlātiō sollicitūdinum et taediī.

10 Habēbō propter hanc clāritātem ad turbās

et honōrem apud seniōrēs **iuvenis**;

11 acūtus inveniar in iūdiciō

et in cōnspectū potentium **admīrābilis** **erō**.

12 Tacentem mē sustinēbunt

et loquentem mē respicient

et, sermōcinante mē plūra,

**manus** **ōrī** suō impōnent.

13 Habēbō per hanc immortālitātem

et memoriam aeternam hīs, quī post mē futūrī sunt, relinquam.

14 Dispōnam **populōs**,

et nātiōnēs mihi erunt subditae;

15 timēbunt mē audientēs **rēgēs** horrendī,

in multitūdine vidēbor bonus

et in bellō **fortis**.

16 Intrāns in domum meam, conquiēscam cum **illā**;

nōn enim habet amāritūdinem conversātiō illīus

nec taedium **convictūs** illīus,

sed laetitiam et gaudium.

17 Haec cōgitāns apud mē

et commemorāns in **corde** meō

quoniam immortālitās **est** in cognātiōne sapientiae,

18 et in **amīcitiā** illīus dēlectātiō **bona**,

et in labōribus manuum illīus dīvitiae **sine** dēfectiōne,

et in certāmine loquēlae illīus **sapientia**,

et praeclāritās in commūnicātiōne sermōnum ipsīus,

circuībam quaerēns, ut mihi illam assūmerem.

19 Puer autem eram ingeniōsus

et **sortītus** sum animam bonam;

20 quīn potius, cum essem bonus,

**venī** in corpus incoinquinātum.

21 Et, ut scīvī quoniam aliter nōn possem **esse** continēns, **nisi** Deus det,

C et **hoc** ipsum erat sapientiae scīre, cuius **esset** **hoc** dōnum C

adiī Dominum et dēprecātus sum illum

et dīxī ex **tōtō** **corde** meō:

9

1 “ Deus patrum meōrum et Domine misericordiae,

quī fēcistī omnia verbō tuō

2 et **sapientia** **tua** cōnstituistī hominem,

ut dominārētur creātūrīs, quae ā tē factae sunt,

3 et dispōneret orbem terrārum in sānctitāte et **iūstitiā**

et in dīrēctiōne **cordis** iūdicium iūdicāret,

4 dā mihi sēdium tuārum assistricem sapientiam

et nōlī mē reprobāre ā puerīs tuīs,

5 quoniam servus tuus sum ego et fīlius ancillae tuae,

homō īnfirmus et exiguī temporis

et minor ad intellēctum iūdiciī et lēgum.

6 Nam, et sī **quis** erit cōnsummātus inter fīliōs hominum,

sī ab illō abfuerit **sapientia** **tua**, in nihilum computābitur.

7 Tū ēlēgistī mē rēgem **populō** tuō

et iūdicem fīliōrum tuōrum et fīliārum;

8 dīxistī mē aedificāre templum in monte sānctō tuō

et in cīvitāte habitātiōnis tuae altāre,

similitūdinem tabernāculī sānctī,

quod praeparāstī ab initiō.

9 Et tēcum **sapientiā**, quae nōvit **opera** **tua**,

quae et affuit tunc, cum orbem terrārum facerēs,

et sciēbat quid **esset** placitum in oculīs tuīs

et quid dīrēctum in praeceptīs tuīs.

10 Ēmitte illam dē caelīs sānctīs tuīs

et ā **sēde** magnitūdinis tuae mitte illam,

ut mēcum sit et mēcum labōret,

ut sciam quid acceptum sit apud tē.

11 Scit enim **illa** omnia et intellegit

et dēdūcet mē in operibus meīs **sōbriē**

et cūstōdiet mē in **suā** **glōriā**.

12 Et erunt **acceptā** **opera** **mea**,

et dīiūdicābō **populum** tuum **iūstē**

et **erō** dignus sēdium patris meī.

13 **Quis** enim hominum poterit scīre cōnsilium Deī?

Aut **quis** poterit cōgitāre quid velit Dominus?

14 Cōgitātiōnēs enim mortālium timidae,

et incertae prōvidentiae nostrae:

15 corpus enim, quod corrumpitur, aggravat animam,

et **terrēna** inhabitātiō dēprimit sēnsum **multa** cōgitantem.

16 Et difficile conicimus, quae in **terrā** sunt,

et, quae in prōspectū sunt, **invenīmus** cum labōre;

quae autem in caelīs sunt, **quis** investīgābit?

17 Cōnsilium autem tuum **quis** sciet,

**nisi** tū **dederīs** sapientiam

et **mīserīs** spīritum sānctum tuum dē altissimīs?

18 Et sīc corrēctae sunt sēmitae eōrum, quī sunt in terrīs;

et, quae tibi **placent**, didicērunt hominēs

et salvātī per sapientiam sunt ”.

10

1 Haec illum, quī prīmus fōrmātus **est**, pater **orbis** terrārum,

cum **sōlus** **esset** creātus, cūstōdīvit

et ēdūxit illum ā dēlictō suō

2 et **dedit** illī virtūtem continendī omnia.

3 Ab hāc ut recessit iniūstus in **īrā** **suā**,

in furōribus frāternae **caedis** dēperiit;

4 propter quem, cum dēmergerētur **terrā**,

sānāvit eam iterum **sapientiā**

per contemptibile lignum iūstum gubernāns.

5 Haec et in cōnsēnsū nēquitiae, cum sē nātiōnēs cōnfūdissent,

scīvit iūstum et cōnservāvit **sine** **querēlā** Deō

et super fīliī vīscera fortem cūstōdīvit.

6 Haec iūstum ā pereuntibus impiīs līberāvit fugientem,

dēscendente igne in Pentapolim;

7 cuius adhūc in testimōnium nēquitiae

**fūmigābunda** cōnstat **dēserta** **terra**,

et incertīs temporibus **frūctūs** habentēs arborēs,

et **incrēdibilis** animae **memoriā** stāns figmentum **salis**.

8 Sapientiam enim praetereuntēs

nōn tantum in **hōc** lāpsī sunt, ut ignōrārent **bona**,

sed et īnsipientiae suae relīquērunt hominibus memoriam,

ut in hīs, quae peccāvērunt, nec **latēre** potuissent.

9 **Sapientia** autem hōs, quī eam observant, ā labōribus līberāvit.

10 Haec profugum īrae frātris iūstum

dēdūxit per viās rēctās

et ostendit illī rēgnum Deī

et **dedit** illī scientiam sānctōrum;

honestāvit illum in labōribus

et complēvit labōrēs illīus.

11 In **avāritiā** circumvenientium illum affuit illī

et honestum fēcit illum.

12 Cūstōdīvit illum ab inimīcīs

et ab īnsidiantibus tūtāvit illum;

et post certāmen forte bravium **dēdit** illī,

ut scīret quoniam omnium potentior **est** pietās.

13 Haec vēnditum iūstum nōn dērelīquit,

sed ā peccātō līberāvit eum;

14 dēscenditque cum illō in foveam

et in vinculīs nōn dērelīquit illum,

dōnec afferret illī scēptrum rēgnī

et potentiam adversus eōs, quī eum dēprimēbant,

et mendācēs ostendit, quī maculāvērunt illum,

et **dedit** illī clāritātem aeternam.

15 Haec **populum** sānctum et sēmen **sine** **querēlā**

līberāvit ā nātiōnibus, quae illum dēprimēbant.

16 Intrāvit in animam servī Dominī

et stetit contrā **rēgēs** horrendōs in portentīs et signīs.

17 Reddidit sānctīs mercēdem labōrum suōrum

et dēdūxit illōs in **viā** mīrābilī

et fuit illīs in vēlāmentō diēī

et in **lūce** stēllārum per noctem.

18 Trānstulit illōs per mare Rubrum

et trānsvēxit illōs per aquam nimiam

19 inimīcōs autem illōrum dēmersit

et ab altitūdine abyssī ēdūxit illōs.

20 Ideō iūstī tulērunt **spolia** impiōrum

et dēcantāvērunt, Domine, **nōmen** sānctum tuum

et victrīcem **manum** tuam laudāvērunt ūnanimiter,

21 quoniam **sapientia** aperuit **os** mūtōrum

et linguās īnfantium fēcit disertās.

11

1 Dīrēxit **opera** eōrum

in manibus prophētae sānctī.

2 Iter fēcērunt per **dēsertā**, quae nōn habitābantur,

et in locīs inviīs fīxērunt **casās**;

3 stetērunt contrā hostēs

et dē inimīcīs sē vindicāvērunt.

4 Sitiērunt et invocāvērunt tē;

et **data** **est** illīs **aquā** dē **petrā** **altissimā**,

et remedium **sītis** dē lapide dūrō.

5 Per quae enim poenās passī sunt inimīcī illōrum,

per haec, cum illīs **dēessent**, **bene** cum illīs āctum **est**.

6 Nam prō fonte quidem **perennis** flūminis,

tābēscente sanguine turbidī

7 in trāductiōnem dēcrētī īnfanticīdae,

dedistī illīs abundantem aquam **īnspērātē**,

8 ostendēns per sitim, quae tunc fuit,

quemadmodum adversāriōs excruciārēs.

9 Cum enim tentātī sunt,

etsī cum **misericordiā** disciplīnam accipientēs,

sciērunt quemadmodum cum **īrā** iūdicātī

impiī tormenta **paterentur**.

10 Hōs quidem tamquam pater monēns probāstī,

illōs autem tamquam dūrus rēx condemnāns tormentō interrogāstī.

11 Absentēs enim et praesentēs similiter torquēbantur;

12 duplex enim illōs accēperat taedium

et **gemitus** cum **memoriā** praeteritōrum.

13 Cum enim audīrent per **sua** tormenta

**bene** sēcum agī,

sēnsērunt Dominum.

14 Quem enim in expositiōne ōlim prōiectum reiēcērunt dērīdentēs, in fīnem ēventuum mīrātī sunt,

nōn similiter iūstīs sitientēs.

15 Prō cōgitātiōnibus autem īnsēnsātīs inīquitātis illōrum,

in quibus errantēs colēbant mūtōs serpentēs et bēstiās supervacuās,

immīsistī illīs multitūdinem mūtōrum animālium in vindictam,

16 ut scīrent quia, per quae peccat **quis**, per haec et torquētur.

17 Nōn enim **impossibilis** erat omnipotēns **manus** **tua**,

quae creāvit orbem terrārum ex **māteriā** īnfōrmī,

**immittere** illīs multitūdinem ursōrum aut audācēs leōnēs

18 aut recēns **conditās** **īra** plēnās ignōtās bēstiās

aut vapōrem igneum spīrantēs

aut fūmī fremitum prōferentēs

aut horrendās ab oculīs scintillās fulgurantēs,

19 quārum nōn **sōlum** **laesūra** poterat illōs extermināre,

sed et **aspectus** per timōrem **occīdere**.

20 Sed et **sine** hīs ūnō spīritū poterant **occīdī**,

persecūtiōnem passī ā **iūstitiā**,

et dispersī per spīritum **virtūtis** tuae.

Sed omnia in **mēnsūrā** et numerō et pondere disposuistī.

21 Multum enim valēre tibi **sōlī** subest semper,

et virtūtī brāchiī tuī **quis** resistet?

22 Quoniam tamquam mōmentum statērae,

sīc **est** ante tē **tōtus** **orbis** terrārum,

et tamquam **gutta** rōris antelūcānī, quae dēscendit in terram.

23 Sed miserēris omnium, quia omnia **potes**;

et dissimulās **peccāta** hominum propter paenitentiam.

24 Dīligis enim omnia, quae sunt,

et nihil ōdistī eōrum, quae fēcistī;

nec enim, sī ōdissēs, aliquid cōnstituissēs.

25 Quōmodo autem posset aliquid **permanēre**, **nisi** tū voluissēs?

Aut, quod ā tē vocātum nōn **esset**, cōnservārētur?

26 **Parcīs** autem omnibus, quoniam **tua** sunt,

Domine, quī amās animās.

12

1 **Incorruptibilis** enim **spīritus** tuus **est** in omnibus.

2 Ideōque eōs, quī exerrant, paulātim corripis

et, dē quibus peccant, admonēs et corrigis,

ut, **relicta** **malitia**, crēdant in tē, Domine.

3 Illōs enim antīquōs inhabitātōrēs terrae sānctae tuae,

quōs exhorruistī,

4 quoniam odibilia faciēbant,

**opera** medicāminum et sacrificia **impia**;

5 et fīliōrum necātōrēs **sine** **misericordiā**

et comestōrēs vīscerum

- hūmānārum carnium epulātiōnem et sanguinis -

participēs mystēriōrum ē **mediō** cōmissātiōnis

6 et auctōrēs **caedis** **parentēs** ipsōs animārum inauxiliātārum

**perdere** voluistī per **manūs** **parentum** nostrōrum,

7 ut dignam perciperet peregrīnātiōnem puerōrum Deī,

quae tibi omnium **cārissima** **est** **terra**.

8 Sed et hīs tamquam hominibus pepercistī

et mīsistī antecessōrēs **exercitūs** tuī vespās,

ut illōs paulātim exterminārent.

9 Nōn quia impotēns erās in aciē subicere impiōs iūstīs

aut bēstiīs saevīs aut verbō dūrō simul extermināre;

10 sed, paulātim iūdicāns, dabās locum paenitentiae,

nōn ignōrāns quoniam nēquam erat generātiō eōrum,

et **nātūrālis** **malitia** ipsōrum,

et quoniam nōn poterat mūtārī cōgitātiō illōrum in perpetuum:

11 sēmen enim erat maledictum ab initiō.

Nec timēns aliquem, veniam dabās **peccātīs** illōrum;

12 **quis** enim **dīcet** tibi: “ Quid fēcistī? ”. Aut **quis** stābit contrā iūdicium tuum?

Aut **quis** tibi imputābit, sī perierint nātiōnēs, quās tū fēcistī?

Aut **quis** in contentiōnem tēcum veniet,

vindex inīquōrum hominum?

13 Nōn enim **est** **alius** Deus quam tū, cui **cūra** **est** dē omnibus,

ut ostendās quoniam nōn **iniūstē** iūdicāstī.

14 Neque rēx neque tyrannus in cōnspectū tuō

**resistere** poterit tibi dē hīs, quōs perdidistī.

15 Cum autem sīs iūstus, **iūstē** omnia dispōnis;

ipsum **quoque**, quī nōn dēbet pūnīrī, condemnāre

exterum aestimās ā **tuā** virtūte.

16 Fortitūdō enim **tua** iūstitiae initium **est**,

et ob **hōc**, quod omnium Dominus **es**, omnibus tē **parcere** facit.

17 Fortitūdinem enim ostendis,

cum nōn **crēderis** **esse** in **potentiā** cōnsummātus,

et hōrum, quī tē nesciunt, audāciam **trāducis**.

18 Tū autem, dominātor **virtūtis**, cum **clēmentiā** iūdicās

et cum **magnā** **indulgentiā** dispōnis nōs:

subest enim tibi, cum **voluerīs**, posse.

19 Docuistī autem **populum** tuum per tālia **opera**,

quoniam oportet iūstum **esse** hūmānum,

et bonae speī fēcistī fīliōs tuōs,

quoniam dās super **peccātīs** paenitentiam.

20 Sī enim inimīcōs servōrum tuōrum et dēbitōs mortī

cum **tantā** castīgāstī attentiōne et remissiōne

dāns tempus et locum, per quae possent mūtārī ā **malitiā**,

21 cum **quantā** **dīligentiā** iūdicāstī fīliōs tuōs,

quōrum **parentibus** iūrāmenta

et conventiōnēs dedistī bonārum prōmissiōnum!

22 Cum ergō dās nōbīs disciplīnam,

inimīcōs nostrōs multipliciter flagellās,

ut bonitātem tuam cōgitēmus iūdicantēs

et, cum dē nōbīs iūdicātur, spērēmus misericordiam.

23 Unde et illīs, quī in **īnsipientiā** vītae **iniūstē** vīxērunt,

per abōminātiōnēs suās dedistī tormenta.

24 Etenim in errōris viīs diūtius errāvērunt,

deōs aestimantēs, quae etiam inter animālia ē turpibus sunt vīlia,

īnfantium īnsēnsātōrum **mōre** dēceptī:

25 propter **hōc**, tamquam puerīs īnsēnsātīs,

iūdicium in dērīsum dedistī.

26 Quī autem lūdibriīs increpātiōnis nōn sunt corrēctī,

dignum Deī iūdicium experientur;

27 in quibus enim ipsī patientēs indignābantur,

per haec, quōs putābant deōs,

in ipsīs, cum exterminārentur, videntēs,

illum, quem ōlim negābant sē nōsse, vērum Deum agnōvērunt;

propter quod et **fīnis** condemnātiōnis **venit** super illōs.

13

1 Vānī autem sunt **nātūra** omnēs hominēs,

in quibus nōn subest **scientia** Deī;

et dē hīs, quae videntur bonīs,

nōn potuērunt **intellegere** eum, quī **est**,

neque operibus attendentēs agnōvērunt artificem.

2 Sed aut ignem aut spīritum aut citātum āerem

aut gȳrum stēllārum aut violentam aquam aut lūmināria caelī,

rēctōrēs **orbis** terrārum, deōs putāvērunt.

3 Quōrum sī speciē dēlectātī, **illa** deōs putāvērunt,

sciant quantō hīs dominātor eōrum melior **est**:

speciēī enim prīncipium et auctor cōnstituit **ea**.

4 Sī autem virtūtem et operātiōnem eōrum mīrātī,

intellegant ab illīs quantō, quī haec fēcit, fortior **est** illīs:

5 ā magnitūdine enim et pulchritūdine creātūrārum

cognōscibiliter potest creātor hōrum vidērī.

6 Sed tamen in hīs minor **est** **querēla**, et hī enim fortasse errant

Deum quaerentēs et volentēs invenīre.

7 Etenim, cum in operibus illīus conversentur, inquīrunt

et crēdunt vīsuī,

quoniam **pulchra** sunt, quae videntur.

8 Iterum autem nec hīs potest ignōscī:

9 sī enim tantum valuērunt scīre, ut possent aestimāre saeculum,

quōmodo huius Dominum nōn facilius invēnērunt?

10 Īnfēlīcēs autem, et in rēbus mortuīs sunt spēs illōrum,

quī appellāvērunt deōs **opera** manuum hominum,

aurum et argentum, **artis** inventiōnem

et similitūdinēs animālium

aut lapidem inūtilem, opus **manūs** antīquae.

11 Aut sī **quis** artifex faber dē **silvā** tractābile lignum secuerit

C huius **doctē** ērāsit omnem corticem

et **arte** **suā** **ūsus** dīligenter

fabricāvit **vās** ūtile in conversātiōnem vītae;

12 reliquiīs autem eius **operis**

ad praeparātiōnem ēscae **abūsūs**, satiātus **est**,

13 et reliquum hōrum, quod ad nūllōs **ūsus** facit,

lignum curvum et nōdīs concrētum accipiēns,

sculpsit dīligenter per vacuitātem suam

et per scientiam tempore requiei figūrāvit illud -

assimilāvit illud imāginī hominis

14 aut alicui ex vīlibus animālibus illud comparāvit,

perliniēns **rubrīcā** et rubicundum faciēns fūcō colōrem illīus

et omnem maculam, quae in illō erat, perliniēns

15 et faciēns **eī** dignam habitātiōnem

in pariete posuit illud, cōnfirmāns ferrō.

16 Nē igitur forte caderet prōvīdit illī,

sciēns quoniam nōn potest sē ipsum adiuvāre:

imāgō enim **est**, et opus **est** illī adiūtōrium.

17 Et dē substantiīs et dē nūptiīs et dē fīliīs vōtum faciēns,

nōn ērubēscit loquī cum illō, quod **sine** **animā** **est**,

et prō sānitāte quidem īnfirmum dēprecātur

18 et prō **vītā** rogat mortuum

et in adiūtōrium rem omnīnō inūtilem invocat,

et prō itinere petit ab eō, quod ambulāre nōn potest,

19 et dē acquīrendō et dē operandō et dē bonō manuum ēventū

petit ūtilitātem ab eō, quod prōrsus inūtile **est** manibus.

14

1 Iterum **alius** nāvigāre cōgitāns

et per ferōs **flūctūs** iter facere incipiēns,

lignō portante sē, fragilius lignum invocat.

2 Illud enim cupiditās acquīrendī excōgitāvit,

et artifex **sapientia** fabricāvit.

3 **Tua** autem, Pater, **prōvidentia** gubernat,

quoniam dedistī et in marī viam

et inter **flūctūs** sēmitam firmissimam,

4 ostendēns quoniam potēns **es** ex omnibus salvāre,

etiamsī **sine** **arte** aliquis adeat mare.

5 Tū autem vīs, ut nōn sint **vacuā** sapientiae tuae **operā**,

propter **hōc** etiam et exiguō lignō crēdunt hominēs animās suās

et, trānseuntēs **flūctūs** per ratem, līberātī sunt.

6 Sed et ab initiō, cum perīrent superbī gigantēs,

spēs **orbis** terrārum ad ratem cōnfugiēns,

relīquit saeculō sēmen nātīvitātis,

quae manū **tuā** erat **gubernāta**.

7 Benedictum **est** enim lignum, per quod fit **iūstitiā**;

8 per **manūs** autem, quod fit, maledictum et ipsum et quī fēcit illud,

quia ille quidem operātus **est**,

illud autem, cum **esset** corruptibile, deus cognōminātus **est**.

9 Similiter autem **odiō** sunt Deō impius et impietās eius:

10 etenim, quod factum **est**, cum illō, quī fēcit, tormenta patiētur.

11 Propter **hoc** et in īdōlīs nātiōnum erit vīsitātiō,

quoniam in **creātūrā** Deī in abōminātiōnem **facta** sunt

et in tentātiōnem animābus hominum

et in mūscipulam pedibus īnsipientium.

12 Initium enim fornicātiōnis **est** exquīsītiō īdōlōrum,

et adinventiō illōrum corruptiō vītae **est**;

13 neque enim erant ab initiō, neque erunt in perpetuum.

14 Supervacuitāte enim hominum haec advēnērunt in orbem terrārum,

et ideō **brevis** illōrum **fīnis** **est** **inventus**.

15 Acerbō enim lūctū dolēns pater,

**cito** sibi raptī fīliī fēcit imāginem

et illum, quī tunc homō mortuus fuerat,

nunc tamquam deum **colere** coepit

et trādidit subiectīs **sacra** et sacrificia.

16 Deinde, interveniente tempore, convalēscēns **inīqua** cōnsuētūdō

tamquam lēx **cūstōdīta** **est**,

et tyrannōrum imperiō colēbantur figmenta;

17 quōs cum in **palam** hominēs honōrāre nōn possent,

propter **hōc** quod **longē** **essent**,

ē longinquō **figūrā** eōrum **efficta**,

ēvidentem imāginem **rēgis**, quem honōrāre volēbant, fēcērunt,

ut illum, quī aberat, tamquam praesentem colerent **suā** sollicitūdine.

18 Ad incrēmentum autem huius cultūrae

prōvēxit et hōs, quī ignōrābant, artificis **eximiā** **dīligentiā**;

19 ille enim volēns forsitan **placēre** illī, quī sē assūmpsit,

ēlabōrāvit **arte** **suā**, ut similitūdinem in melius figūrāret.

20 Multitūdō autem hominum **abducta** per speciem **operis**

eum, quī paulō ante tamquam homō honōrātus fuerat,

nunc deum aestimāvērunt.

21 Et haec fuit vītae hūmānae dēceptiō,

quoniam aut necessitātī aut rēgibus dēservientēs hominēs

incommūnicābile **nōmen** lapidibus et lignīs imposuērunt.

22 Posteā nōn suffēcit errāsse eōs circā Deī scientiam,

sed et in magnō vīventēs īnscientiae bellō,

tot et tam **magna** **mala** pācem appellant.

23 Aut enim fīliōs suōs sacrificantēs aut **obscūra** sacrificia facientēs

aut īnsāniae plēnās peregrīnōrum rītuum vigiliās habentēs,

24 neque vītam neque nūptiās mundās iam cūstōdiunt,

sed **alius** alium per īnsidiās **occīdit** aut adulterāns contrīstat.

25 Et omnia **commixta** sunt:

sanguis et homicīdium, fūrtum et fictiō,

corruptiō et īnfidēlitās, turbātiō et periūrium,

26 **tumultus** bonōrum, grātiārum immemorātiō,

animārum inquinātiō, **generis** immūtātiō,

nūptiārum inōrdinātiō, moechia et **impudīcitia**.

27 Īnfandōrum enim īdōlōrum **cultūrā**

**omnis** **malī** initium et **causa** **est** et **fīnis**.

28 Aut enim, dum laetantur, īnsāniunt aut vāticinantur **falsa**

aut vīvunt **iniūstē** aut peierant **cito**.

29 Dum enim cōnfīdunt in īdōlīs, quae **sine** **animā** sunt,

**male** iūrantēs nocērī sē nōn spērant.

30 **Utraque** autem illīs ēvenient **dignē**,

quoniam **male** cēnsērunt dē Deō attendentēs īdōlīs

et iūrāvērunt **iniūstē** in dolō contemnentēs sānctitātem.

31 Nōn enim iūrātōrum virtūs,

sed peccantium **poenā**

perambulat semper iniūstōrum praevāricātiōnem.

15

1 Tū autem, Deus noster, **suāvis** et vērus **es**,

patiēns et in **misericordiā** dispōnēns omnia.

2 Etenim, sī **peccāverimus**, tuī sumus, scientēs potentiam tuam;

nōn peccābimus autem, scientēs quoniam apud tē sumus computātī.

3 Nōsse enim tē **cōnsummāta** **iūstitiā** **est**,

et scīre virtūtem tuam rādīx **est** immortālitātis.

4 Nec enim in errōrem indūxit nōs hominum **malae** **artis** excōgitātiō,

nec adumbrantium **labor** **sine** frūctū,

effigiēs **maculāta** per variōs colōrēs,

5 cuius **aspectus** īnsēnsātīs in concupiscentiam **venit**,

et dīligit mortuae imāginis effigiem **sine** **animā**.

6 **Malōrum** amātōrēs dignī sunt, quī spem habeant in tālibus

et quī faciunt illōs et quī dīligunt et quī colunt.

7 Sed et figulus, mollem terram premēns **labōriōsē**,

fingit ad **ūsūs** nostrōs ūnumquodque **vās**;

et dē eōdem **lutō** fingit,

quae mundīs operibus in ūsum sunt, vāsa,

et quae hīs sunt **contrāria**, omnia similiter;

hōrum autem singulōrum vāsōrum **quis** utriusque sit **ūsus**,

iūdex **est** figulus.

8 Et cum **malō** labōre deum vānum fingit dē eōdem **lutō**

ille, quī paulō ante dē **terrā** **factus** fuerat,

et post pusillum redūcit sē, unde acceptus **est**,

repetītus animae dēbitum.

9 Sed **cūra** **est** illī, nōn quia labōrātūrus **est**,

nec quoniam **brevis** illī **vīta** **est**,

sed concertātur aurificibus et argentāriīs

et aerāriōs imitātur

et glōriam praefert, quoniam rēs supervacuās fingit.

10 Cinis **est** cor eius,

et **terra** dēspectior spēs illīus,

et **lutō** vīlior **vīta** eius,

11 quoniam ignōrāvit, quī sē fīnxit

et quī īnspīrāvit illī animam, quae operātur,

et quī īnsufflāvit **eī** spīritum vītālem.

12 Sed et aestimāvit lūsum **esse** vītam nostram

et conversātiōnem vītae compositam ad lucrum;

oportēre enim dīcit undecumque etiam ex **mālō** **acquīrere**.

13 **Hic** enim scit sē super omnēs **dēlinquere**,

quī ex terrae **māteria**

fragilia vāsa et sculptilia fingit.

14 Omnēs enim īnsipientēs et īnfēlīcēs suprā modum animae **īnfantīs**

sunt inimīcī **populī** tuī et per potentiam opprimentēs illum.

15 Quoniam omnia īdōla nātiōnum deōs aestimāvērunt,

quibus neque oculōrum **ūsus** **est** ad videndum,

neque nārēs ad percipiendum spīritum,

neque aurēs ad audiendum,

neque digitī manuum ad tractandum,

sed et **pedēs** eōrum pigrī ad ambulandum.

16 Homō enim fēcit illōs,

et, quī spīritum mūtuātus **est**, **is** fīnxit illōs;

nēmō enim sibi similem homō poterit deum **fingere**:

17 cum autem sit **mortālīs**, mortuum fingit manibus inīquīs.

Melior enim **est** ipse hīs, quōs colit,

quia ipse quidem vīxit, cum **esset** **mortālīs**, illī autem numquam.

18 Sed et animālia **miserrima** colunt;

in **īnsipientiā** enim, aliīs **comparāta**, hīs sunt **dēteriōrā**.

19 Nec **pulchra** in hīs inveniuntur, quantum dēsīderārī possit,

ut fit in animālium cōnspectū;

effūgērunt autem et Deī laudem et benedictiōnem eius.

16

1 Propter haec per hīs similia castīgātī sunt **dignē**

et per multitūdinem bēstiārum tormenta passī sunt.

2 Prō **quā** castīgātiōne **bene** dispōnēns **populum** tuum

ad concupiscentiam dēlectāmentī **suī**,

novum sapōrem, ēscam parāstī eīs ortygomētram:

3 ut illī quidem concupīscentēs ēscam

propter foeditātem eōrum animālium, quae **missa** sunt,

etiam ā **necessāriā** **concupiscentiā** āverterentur;

hī autem in brevī inopēs factī

etiam novam gustārent ēscam.

4 Oportēbat enim illīs quidem **sine** excūsātiōne

supervenīre interitum exercentibus tyrannidem,

hīs autem tantum **ostendere**

quemadmodum inimīcī eōrum exterminābantur.

5 Etenim, cum illīs **supervenit** **saeva** bēstiārum **īra**,

morsibus perversōrum colubrōrum exterminābantur;

sed nōn in perpetuum **īra** **tua** permānsit,

6 sed ad correptiōnem in brevī turbātī sunt,

signum habentēs **salūtis** ad commemorātiōnem mandātī **lēgis** tuae.

7 Quī enim conversus **est**, nōn per **hōc**, quod vidēbat, sānābātur,

sed per tē omnium salvātōrem.

8 In **hōc** autem ostendistī inimīcīs nostrīs

quia tū **es**, quī līberās ab omnī **mālō**.

9 Illōs enim locustārum et muscārum **occīdērunt** **morsūs**,

et nōn **est** **inventa** sānitās animae illōrum,

quia dignī erant ab huiusmodī exterminārī;

10 fīliōs autem tuōs nec dracōnum venēnātōrum vīcērunt dentēs:

**misericordia** enim **tua** adveniēns sānābat illōs.

11 In memoriam enim sermōnum tuōrum

pungēbantur et vēlōciter salvābantur,

nē in altam **incīdentēs** oblīviōnem

nōn possent distrahī ā **tuā** beneficientīā.

12 Etenim neque **herba** neque **malagma** sānāvit eōs,

sed tuus, Domine, sermō, quī sānat omnia.

13 Tū enim vītae et **mortis** habēs potestātem,

et **dēdūcis** ad portās **mortis** et **reducis**.

14 Homō autem **occīdit** quidem per malitiam suam

et spīritum, quī exierit, **restituere** nōn potest,

nec līberāre animam, quae **recepta** **est**.

15 Sed tuam **manum** **effugere** impossibile **est**:

16 negantēs enim tē nōsse impiī

per fortitūdinem brāchiī tuī flagellātī sunt,

novīs pluviīs et grandinibus et imbribus persecūtiōnem passī

et per ignem cōnsūmptī.

17 Quod enim valdē mīrābile erat,

in **aquā**, quae omnia exstinguit, plūs **ignis** valēbat;

vindex **est** enim **orbis** iūstōrum.

18 Quōdam enim tempore mānsuētābātur **flamma**,

nē combūreret, quae ad impiōs **missa** erant, animālia,

sed ut ipsī videntēs

scīrent quoniam Deī iūdiciō patiuntur persecūtiōnem.

19 Quōdam autem tempore et in **mediō** aquārum

suprā virtūtem **ignis** exārdēscit,

ut inīquae terrae genimina exterminet.

20 Prō quibus angelōrum **ēsca** nūtrīvistī **populum** tuum

et parātum pānem dē caelō praestitistī illīs **sine** labōre,

omne dēlectāmentum in sē habentem

et ad omnem gustum aptum.

21 **Substantia** enim **tua** dulcēdinem tuam in fīliōs ostendēbat;

et dēserviēns **sūmentis** voluntātī,

ad quod quisque volēbat, convertēbātur.

22 Nix autem et glaciēs sustinēbant ignem et nōn tābēscēbant,

ut scīrent quoniam **frūctus** inimīcōrum

exterminābat **ignis** ārdēns in grandine et in pluviīs coruscāns;

23 **hic** autem iterum, ut nūtrīrentur iūstī,

etiam suae **virtūtis** **oblītus** **est**.

24 **Creātūra** enim tibi Factōrī dēserviēns

invalēscit in tormentum adversus iniūstōs

et lēnior fit ad benefaciendum

prō hīs, quī in tē cōnfīdunt.

25 Propter **hoc**, et tunc in omnia **trānsfigūrāta**,

omnium nūtrīcī grātiae tuae dēserviēbat

ad voluntātem eōrum, quī ā tē dēsīderābant,

26 ut discerent fīliī tuī, quōs dīlēxistī, Domine,

quoniam nōn nātīvitātēs frūctuum pāscunt hominēs,

sed sermō tuus crēdentēs in tē cōnservat.

27 Quod enim ab igne nōn poterat exterminārī,

statim ab exiguō radiō **sōlis** calefactum tābēscēbat,

28 ut nōtum **esset** quoniam oportet praevenīre sōlem

ad benedictiōnem tuam

et ad ortum **lūcis** tē adōrāre.

29 Ingrātī enim spēs tamquam **hībernālis** glaciēs tābēscet

et disperiet tamquam **aqua** **supervacua**.

17

1 **Magna** sunt enim iūdicia **tua** et inēnārrābilia;

propter **hōc** indisciplīnātae animae errāvērunt.

2 Dum enim persuāsum habent inīquī posse dominārī nātiōnī sānctae,

captīvī tenebrārum et longae **noctis** compedītī,

inclūsī sub tēctīs, fugitīvī perpetuae prōvidentiae iacuērunt.

3 Et dum putant sē **latēre** in obscūrīs **peccātīs**,

tenebrōsō oblīviōnis vēlāmentō

dispersī sunt, paventēs horrende,

et umbrīs perturbātī.

4 Neque enim, quae continēbat illōs, **spēlunca** **sine** timōre cūstōdiēbat,

quoniam **sonitus** dēscendentēs perturbābant illōs,

et phantasmata trīstī vultū maerentia appārēbant.

5 Et **ignis** quidem **nūlla** vīs poterat illīs lūmen praebēre,

nec sīderum limpidae flammae

illūmināre poterant illam noctem horrendam.

6 Appārēbat autem illīs tantum subitāneus **ignis** timōre plēnus,

et timōre perculsī illīus, quae nōn vidēbātur, vīsiōnis

aestimābant **dēteriōra** **esse**, quae vidēbantur;

7 et magicae **artis** appositī erant **dērīsūs**,

et in **sapientiā** glōriae correptiō cum **contumēlia**.

8 Illī enim, quī prōmittēbant

timōrēs et perturbātiōnēs **expellere** sē ab **animā** languente,

hī cum rīdiculō timōre languēbant.

9 Nam, etsī nihil turbulentī illōs terrēbat,

trānsitū animālium et serpentium sībilātiōne commōtī,

tremebundī perībant,

et āerem, quem **nūllā** ratiōne **quis** **effugere** posset, negantēs sē **vidēre**.

10 Formīdinis enim suae propriae **nēquitia** dat testimōnium,

cum sit **condemnāta**;

semper autem praesūmit **saeva** **perturbāta** **cōnscientiā**.

11 Nihil enim **est** timor **nisi** prōditiō auxiliōrum, quae sunt ā cōgitātiōne;

12 et, dum ab intus minor **est** exspectātiō,

maiōrem computat īnscientiam eius causae, quae tormentum praestat.

13 Illī autem per impotentem **vērē** noctem

et ab **impotentis** īnfernī spēluncīs supervenientem,

eundem somnum dormientēs,

14 aliquandō ā mōnstrīs exagitābantur phantasmatum,

aliquandō animae dēficiēbant prōditiōne:

subitāneus enim illīs et īnspērātus timor īnfundēbātur.

15 Itaque, sī quisquam **illīc** **dēcidisset**,

cūstōdiēbātur in carcere **sine** ferrō reclūsus.

16 Sīve enim rūsticus **quis** erat aut pāstor

aut agrī labōrum operārius praeoccupātus,

ineffugibilem sustinēbat necessitātem,

**ūna** enim **catēna** tenebrārum omnēs erant colligātī.

17 Sīve **spīritus** sībilāns

aut inter spissōs arborum rāmōs **avium** **sonus** **suāvis**

aut numerus aquae **dēcurrentis** nimium

aut **sonus** dūrus praecipitātārum petrārum

18 aut lūdentium animālium **cursus** invīsus

aut mūgientium ferissimārum bēstiārum vōx

aut resonāns dē cavitāte montium ēchō

dēficientēs faciēbant illōs prae timōre.

19 **Omnīs** enim **orbis** terrārum limpidō illūminābātur lūmine

et nōn **impedītīs** operibus continēbātur;

20 **sōlīs** autem illīs **superposita** erat **gravis** nox,

imāgō tenebrārum, quae illōs receptūrae erant:

ipsī ergō sibi erant graviōrēs tenebrīs.

18

1 Sānctīs autem tuīs **maxima** erat lūx;

et hōrum quidem **vōcem** illī audiēbant, sed figūram nōn vidēbant

et, quia nōn et ipsī **eadem** passī erant, magnificābant;

2 quoniam autem, quī ante laesī erant, nōn laedēbant, grātiās agēbant

et, quod eōs ante distulissent, dōnum petēbant.

3 Propter quod **ignis** ārdentem columnam,

ducem ignōtae viae,

et sōlem **sine** **laesūrā** glōriōsae peregrīnātiōnis praestitistī.

4 Dignī quidem illī **carēre** **lūce**

et patī carcerem tenebrārum,

quī inclūsōs cūstōdierant fīliōs tuōs,

per quōs incipiēbat incorruptum **lēgis** lūmen saeculō darī.

5 Cum cōgitārent iūstōrum **occīdere** īnfantēs

- et ūnō expositō fīliō et līberātō — in trāductiōnem illōrum multitūdinem fīliōrum abstulistī

et pariter illōs perdidistī in **aquā** **validā**.

6 **Illa** nox ante **cognita** **est** ā patribus nostrīs,

ut **vērē** scientēs, quibus iūrāmentīs crēdidērunt,

animaequiōrēs **essent**.

7 **Suscepta** **est** ā **populō** tuō sānitās quidem iūstōrum,

iniūstōrum autem exterminātiō;

8 sīcut enim pūnīvistī adversāriōs,

sīc et nōs prōvocāns magnificāstī.

9 **Abscōnse** enim sacrificābant iūstī puerī bonōrum

et dīvīnitātis lēgem in **concordiā** disposuērunt;

similiter et **bona** et perīcula receptūrōs sānctōs

patrum iam ante dēcantantēs laudēs.

10 Resonābat autem inconveniēns inimīcōrum clāmor,

et **flēbilis** perferēbātur vōx plōrātōrum īnfantium.

11 Similī autem **poenā** servus cum dominō **afflīctus** **est**,

et **populāris** homō **rēgī** similia **passūs**;

12 similiter ergō omnēs ūnō nōmine **mortis**

mortuōs habēbant innumerābilēs.

Nec enim ad sepeliendum vīvī sufficiēbant,

quoniam ūnō mōmentō,

quae erat praeclārior generātiō illōrum, **extermināta** erat.

13 Dē omnibus enim nōn crēdentēs propter venēficia,

in exterminiō prīmōgenitōrum

cōnfessī sunt **populum** fīlium Deī **esse**.

14 Cum enim quiētum silentium continēret omnia,

et nox in suō cursū **medium** iter habēret,

15 omnipotēns sermō tuus dē caelō ā rēgālibus sēdibus

dūrus bellātor in mediam exterminiī terram prosilīvit,

gladium acūtum īnsimulātum imperium tuum portāns;

16 et stāns replēvit omnia morte

et usque ad caelum attingēbat stāns in **terrā**.

17 Tunc continuō **vīsus** somniōrum terribilium turbāvērunt illōs,

et timōrēs supervēnērunt īnspērātī,

18 et **alius** alibī **prōiectus** sēmivīvus,

propter quam moriēbātur causam, dēmōnstrābat.

19 Vīsiōnēs enim, quae illōs turbāvērunt, haec praemonēbant,

nē īnsciī quārē **mala** patiēbantur, perīrent.

20 Tetigit autem et iūstōs tentātiō **mortis**,

et **interitus** in erēmō **factus** **est** multitūdinis,

sed nōn diū permānsit **īra** **tua**.

21 Properāns enim homō **sine** **querēlā** prōpugnāvit,

prōferēns **servitūtis** suae scūtum:

ōrātiōnem et per incēnsum dēprecātiōnem;

restitit īrae et fīnem imposuit necessitātī,

ostendēns quoniam tuus **est** famulus.

22 Vīcit autem īram nōn in virtūte corporis,

nec armātūrae **potentia**,

sed verbō illum, quī sē vexābat, subiēcit,

iūrāmenta **parentum** et testāmentum commemorāns.

23 Cum enim iam acervātim **cecīdissent** super alterutrum mortuī,

interstitit et amputāvit impetum

et dīvīsit illam, quae ad vīvōs dūcēbat, viam.

24 In veste enim **podērīs**, quam habēbat, **tōtus** erat **orbis** terrārum,

et **parentum** magnālia in quattuor ōrdinum lapidum **sculptūra**, et **magnificentia** **tua** in **diadēmate** **capitis** illīus.

25 Hīs cessit, quī exterminābat, et haec extimuit;

erat enim **sōla** tentātiō īrae sufficiēns.

19

1 Impiīs autem usque in novissimum **sine** **misericordiā** **īra** **supervenit**;

praesciēbat enim et **futūra** illōrum,

2 quoniam, cum ipsī permīsissent, ut sē ēdūcerent,

et cum **magnā** sollicitūdine praemīsissent illōs,

cōnsequēbantur illōs **paenitentia** āctī.

3 Adhūc enim inter **manūs** habentēs **lūctūs**

et dēplōrantēs ad monumenta mortuōrum,

aliam sibi assūmpsērunt cōgitātiōnem īnscientiae

et, quōs rogantēs prōiēcerant,

hōs tamquam fugitīvōs persequēbantur.

4 Trahēbat enim illōs ad hunc fīnem **digna** necessitās;

et hōrum, quae **acciderant**, oblīviōnem immīsit,

ut eam, quae dēerat tormentīs, supplēret pūnītiōnem,

5 et **populus** quidem tuus mīrābile iter tentāret,

illī autem novam mortem invenīrent.

6 **Omnis** enim **creātūra** in suō genere iterum ab initiō refigūrābātur,

dēserviēns tuīs praeceptīs,

ut puerī tuī cūstōdīrentur illaesī.

7 Nam nūbēs **castra** eōrum obumbrāns,

et ex **aquā**, quae ante erat, emersīō terrae āridae appāruit:

ē marī Rubrō **viā** **sine** impedīmentō,

et campus germināns dē flūctū violentō,

8 per quem cum **tōtā** nātiōne trānsiērunt, quī tegēbantur **tuā** manū,

videntēs **tua** mīrābilia **mōnstra**.

9 Tamquam enim equī dēpāvērunt ēscam

et tamquam agnī exsultāvērunt,

magnificantēs tē, Domine, quī līberāstī illōs.

10 **Memorēs** enim erant adhūc eōrum,

quae in incolātū illōrum **facta** fuerant,

quemadmodum prō nātiōne animālium ēdūxit **terra** muscās,

et prō piscibus ēructāvit fluvius multitūdinem rānārum.

11 **Novissimē** autem vīdērunt novam creātūram **avium**,

cum, adductī **concupiscentia**, postulāvērunt **ēscās** epulātiōnis:

12 in cōnsōlātiōnem enim dēsīderiī ascendit illīs dē marī **ortygomētra**.

13 Et vexātiōnēs peccātōribus supervēnērunt,

nōn **sine** illīs, quae ante **facta** erant, argūmentīs per vim fulminum:

**iūstē** enim patiēbantur secundum suās nēquitiās;

etenim dētestābiliōrem inhospitālitātem īnstituērunt.

14 **Aliī** quidem ignōtōs nōn recipiēbant advenās,

istī autem beneficōs hospitēs in servitūtem redigēbant.

15 Et nōn **sōlum** haec, sed et **alius** quīdam **respectus** erit illōrum,

quoniam invītī recipiēbant extrāneōs;

16 istī autem, quī cum **laetitiā** recēpērunt hōs,

quī eīsdem ūsī erant iūstitiīs,

saevissimīs afflīxērunt dolōribus.

17 Percussī sunt autem caecitāte

sīcut illī in foribus iūstī,

cum, vastīs coopertī tenebrīs,

ūnusquisque trānsitum ōstiī **suī** quaerēbat.

18 Inter sē enim elementa convertuntur,

sīcut in psaltēriō **vōcēs** numerī **nōmen** immūtant,

semper tamen suum **sonum** cūstōdiunt;

quod quidem ex ipsō vīsū eōrum, quae **facta** sunt,

certō aestimārī potest.

19 Agrestia enim in **aquāticā** convertēbantur,

et, quaecumque erant natantia, in terram trānsībant.

20 **Ignis** in **aquā** valēbat suprā suam virtūtem,

et **aquā** **exstinguentis** nātūrae oblīvīscēbātur.

21 Flammae ē contrāriō corruptibilium animālium

nōn vexāvērunt carnēs inambulantium,

nec dissolvēbant illud, quod facile dissolvēbātur,

glaciēī simile **genus** **immortālis** ēscae.

22 In omnibus enim magnificāstī **populum** tuum, Domine,

et honōrāstī et nōn dēspexistī,

in omnī tempore et in omnī locō assistēns eīs.


