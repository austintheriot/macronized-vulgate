# **APOCALYPSIS** **IŌANNIS**

[1](#1) [2](#2) [3](#3) [4](#4) [5](#5) [6](#6) [7](#7) [8](#8) [9](#9) [10](#10) [11](#11) [12](#12) [13](#13) [14](#14) [15](#15) [16](#16) [17](#17) [18](#18) [19](#19) [20](#20) [21](#21) [22](#22)

## 1

1 **Apocalypsis** Iēsū Chrīstī, quam **dedit** illī Deus **palam** facere servīs **suīs**, quae oportet fierī **cito**, et significāvit mittēns per angelum suum servō suō Iōannī,

2 quī testificātus **est** verbum Deī et testimōnium Iēsū Chrīstī, quaecumque vīdit.

3 Beātus, quī **legit** et quī audiunt verba prophētīae et servant **ea**, quae in **eā** **scrīpta** sunt; tempus enim prope **est**.

4 Iōannēs septem ecclēsiīs, quae sunt in **Asiā**: **Grātia** vōbīs et pāx ab eō, quī **est** et quī erat et quī ventūrus **est**, et ā septem spīritibus, quī in cōnspectū thronī eius sunt,

5 et ab Iēsū Chrīstō, quī **est** **testis** **fidēlis**, prīmōgenitus mortuōrum et prīnceps rēgum terrae.

**Eī**, quī dīligit nōs et solvit nōs ā **peccātīs** nostrīs in sanguine suō

6 et fēcit nōs rēgnum, sacerdōtēs Deō et Patrī suō, ipsī **glōria** et imperium in saecula saeculōrum. Āmēn.

7 Ecce **venit** cum nūbibus, et vidēbit eum **omnis** oculus et quī eum pupugērunt, et plangent sē super eum omnēs **tribūs** terrae. Etiam, āmēn.

8 Ego sum Alpha et Omēga, dīcit Dominus Deus, quī **est** et quī erat et quī ventūrus **est**, Omnipotēns.

9 Ego Iōannēs, frāter vester et particeps in trībulātiōne et rēgnō et **patientiā** in Iēsū, fuī in **īnsulā**, quae appellātur **Patmos**, propter verbum Deī et testimōnium Iēsū.

10 Fuī in spīritū in **dominicā** **diē** et audīvī post mē **vōcem** magnam tamquam tubae

11 **dīcentis**: ”Quod vidēs, scrībe in **librō** et mitte septem ecclēsiīs: Ephesum et Smyrnam et Pergamum et Thyatīram et Sardīs et Philadelphīam et Laodiciam”.

12 Et conversus sum, ut vidērem **vōcem**, quae loquēbātur mēcum; et conversus vīdī septem candēlābra **aurea**

13 et in **mediō** candēlābrōrum quasi Fīlium hominis, vestītum podēre et praecīnctum ad mamillās zōnam auream;

14 caput autem eius et capillī erant candidī tamquam **lānā** **albā**, tamquam nix, et oculī eius velut **flamma** **ignis**,

15 et **pedēs** eius similēs orichalcō sīcut in camīnō ārdentī, et vōx illīus tamquam vōx aquārum multārum,

16 et habēbat in **dexterā** manū **suā** stēllās septem, et dē ōre eius gladius anceps acūtus exībat, et faciēs eius sīcut sōl lūcet in virtūte **suā**.

17 Et cum vīdissem eum, **cecidī** ad **pedēs** eius tamquam mortuus; et posuit dexteram suam super mē dīcēns: ”Nōlī timēre! Ego sum prīmus et novissimus,

18 et vīvēns et fuī mortuus et ecce sum vīvēns in saecula saeculōrum et habeō clāvēs **mortis** et īnfernī.

19 Scrībe ergō, quae vīdistī et quae sunt et quae oportet fierī post haec.

20 Mystērium septem stēllārum, quās vīdistī ad dexteram meam, et septem candēlābra **aurea**: septem stēllae, angelī sunt septem ecclēsiārum; et candēlābra septem, septem ecclēsiae sunt.

## 2

1 Angelō ecclēsiae, quae **est** Ephesī, scrībe:

Haec dīcit, quī tenet septem stēllās in **dexterā** **suā**, quī ambulat in **mediō** septem candēlābrōrum aureōrum:

2 Sciō **opera** **tua** et labōrem et patientiam tuam, et quia nōn **potes** sustinēre **mālōs** et tentāstī eōs, quī sē dīcunt apostolōs et nōn sunt, et invēnistī eōs mendācēs;

3 et patientiam habēs et sustinuistī propter **nōmen** meum et nōn dēfēcistī.

4 Sed habeō adversus tē quod cāritātem tuam prīmam relīquistī.

5 Memor **estō** itaque unde **excideris**, et age paenitentiam et **prīma** **opera** fac; sīn autem, veniō tibi et movēbō candēlābrum tuum dē locō suō, **nisi** paenitentiam **ēgerīs**.

6 Sed **hoc** habēs, quia ōdistī **facta** Nicolaītārum, quae et ego **ōdī**.

7 Quī habet aurem, audiat quid **Spīritus** **dīcat** ecclēsiīs. Vincentī dabō **eī** **edere** dē lignō vītae, quod **est** in paradīsō Deī.

8 Et angelō ecclēsiae, quae **est** Smyrnae, scrībe:

Haec dīcit Prīmus et Novissimus, quī fuit mortuus et vīxit:

9 Sciō trībulātiōnem tuam et paupertātem tuam — sed dīves **es** — et blasphēmiam ab hīs, quī sē dīcunt Iūdaeōs **esse** et nōn sunt, sed sunt **synagōga** Satānae.

10 Nihil hōrum timeās, quae passūrus **es**. Ecce missūrus **est** Diabolus ex vōbīs in carcerem, ut tentēminī, et habēbitis trībulātiōnem diēbus decem. **Ēsto** **fidēlis** usque ad mortem, et dabō tibi corōnam vītae.

11 Quī habet aurem, audiat quid **Spīritus** **dīcat** ecclēsiīs. Quī vīcerit, nōn laedētur ā morte **secundā**.

12 Et angelō ecclēsiae, quae **est** Pergamī, scrībe:

Haec dīcit, quī habet romphaeam ancipitem acūtam:

13 Sciō, ubi habitās, ubi thronus **est** Satānae, et tenēs **nōmen** meum et nōn negāstī fidem meam et in diēbus Antipas, **testis** meus **fidēlis**, quī occīsus **est** apud vōs, ubi Satanās habitat.

14 Sed habeō adversus tē **pauca**, quia habēs **illīc** tenentēs doctrīnam Balaam, quī docēbat Balac **mittere** scandalum **cōram** fīliīs Isrāēl, **edere** **īdōlothyta** et fornicārī;

15 **ita** habēs et tū tenentēs doctrīnam Nicolaītārum similiter.

16 Ergō paenitentiam age; sī quō minus, veniō tibi **cito** et pugnābō cum illīs in gladiō **ōris** meī.

17 Quī habet aurem, audiat quid **Spīritus** **dīcat** ecclēsiīs. Vincentī dabō **eī** dē **manna** absconditō et dabō illī calculum candidum, et in calculō **nōmen** novum scrīptum, quod nēmō scit, **nisi** quī accipit.

18 Et angelō ecclēsiae, quae **est** Thyatīrae, scrībe: Haec dīcit Fīlius Deī, quī habet oculōs ut flammam **ignis**, et **pedēs** eius similēs orichalcō:

19 **Novī** **opera** **tua** et cāritātem et fidem et ministerium et patientiam tuam et **opera** **tua** **novissima** plūra priōribus.

20 Sed habeō adversus tē, quia permittis mulierem Iezabel, quae sē dīcit prophētissam, et docet et sēdūcit servōs meōs fornicārī et mandūcāre **īdōlothyta**.

21 Et **dedī** illī tempus, ut paenitentiam ageret, et nōn vult paenitērī ā fornicātiōne **suā**.

22 Ecce mittō eam in **lectum** et, quī moechantur cum **eā**, in trībulātiōnem magnam, **nisi** paenitentiam ēgerint ab operibus eius.

23 Et fīliōs eius interficiam in morte, et scient omnēs ecclēsiae quia ego sum scrūtāns **rēnēs** et **corda**, et dabō ūnīcuique vestrum secundum **opera** **vestra**.

24 Vōbīs autem **dīcō** cēterīs, quī Thyatīrae **estis**, quīcumque nōn habent doctrīnam hanc, quī nōn cognōvērunt altitūdinēs Satānae, quemadmodum dīcunt, nōn mittam super vōs aliud pondus;

25 tamen id quod habētis, tenēte, dōnec veniam.

26 Et, quī vīcerit et quī cūstōdierit usque in fīnem **opera** **mea**, dabō illī potestātem super gentēs,

27 et reget illās in **virgā** **ferreā**,

tamquam vāsa fictilia cōnfringentur,

28 sīcut et ego accēpī ā Patre meō, et dabō illī stēllam mātūtīnam.

29 Quī habet aurem, audiat quid **Spīritus** **dīcat** ecclēsiīs.

## 3

1 Et angelō ecclēsiae, quae **est** Sardīs, scrībe:

Haec dīcit, quī habet septem **spīritūs** Deī et septem stēllās: Sciō **opera** **tua**, quia **nōmen** habēs quod vīvās, et mortuus **es**.

2 **Estō** vigilāns et cōnfirmā **cētera**, quae **moritūra** erant, nōn enim inveniō **opera** **tua** **plēna** **cōram** Deō meō;

3 in mente ergō habē quāliter **accēperīs** et **audierīs**, et **servā** et paenitentiam age. Sī ergō nōn **vigilāverīs**, veniam tamquam fūr, et nesciēs **quā** **hōrā** veniam ad tē.

4 Sed habēs **pauca** **nōmina** in Sardīs, quī nōn inquināvērunt vestīmenta **sua** et ambulābunt mēcum in albīs, quia dignī sunt.

5 Quī vīcerit, sīc vestiētur vestīmentīs albīs, et nōn dēlēbō **nōmen** eius dē **librō** vītae et cōnfitēbor **nōmen** eius **cōram** Patre meō et **cōram** angelīs eius.

6 Quī habet aurem, audiat quid **Spīritus** **dīcat** ecclēsiīs.

7 Et angelō ecclēsiae, quae **est** Philadelphīae, scrībe:

Haec dīcit Sānctus, Vērus, quī habet clāvem Dāvīd, quī aperit, et nēmō claudet; et claudit, et nēmō aperit:

8 Sciō **opera** **tua** — ecce **dedī** **cōram** tē ōstium apertum, quod nēmō potest **claudere** — quia modicam habēs virtūtem, et servāstī verbum meum et nōn negāstī **nōmen** meum.

9 Ecce dabō dē **synagōgā** Satānae, quī dīcunt sē Iūdaeōs **esse** et nōn sunt, sed mentiuntur; ecce faciam illōs, ut veniant et adōrent ante **pedēs** tuōs et scient quia ego dīlēxī tē.

10 Quoniam servāstī verbum patientiae meae, et ego tē servābō ab **hōrā** tentātiōnis, quae **ventūra** **est** super orbem ūniversum tentāre habitantēs in **terrā**.

11 Veniō **cito**; tenē quod habēs, ut nēmō accipiat corōnam tuam.

12 Quī vīcerit, faciam illum columnam in templō Deī meī, et forās nōn ēgrediētur amplius; et scrībam super eum **nōmen** Deī meī et **nōmen** cīvitātis Deī meī, novae Ierusālem, quae dēscendit dē caelō ā Deō meō, et **nōmen** meum novum.

13 Quī habet aurem, audiat quid **Spīritus** **dīcat** ecclēsiīs.

14 Et angelō ecclēsiae, quae **est** Laodiciae, scrībe:

Haec dīcit Āmēn, **testis** **fidēlis** et vērus, prīncipium creātūrae Deī:

15 Sciō **opera** **tua**, quia neque frīgidus **es** neque calidus. Utinam frīgidus **essēs** aut calidus!

16 Sīc quia tepidus **es** et nec calidus nec frīgidus, incipiam tē **ēvomere** ex ōre meō.

17 Quia **dīcis**: “Dīves sum et locuplētātus et **nūllīus** egeō”, et nescīs quia tū **es** miser et **miserābilis** et pauper et caecus et nūdus,

18 suādeō tibi **emere** ā mē aurum igne **probātum**, ut locuplēs fīās et vestīmentīs albīs induāris, et nōn appāreat cōnfūsiō nūditātis tuae, et collȳrium ad inunguendum oculōs tuōs, ut videās.

19 Ego, quōs amō, arguō et castīgō. Aemulāre ergō et paenitentiam age.

20 Ecce stō ad ōstium et pulsō. Sī **quis** audierit **vōcem** meam et aperuerit iānuam, introībō ad illum et cēnābō cum illō, et ipse mēcum.

21 Quī vīcerit, dabō **eī** **sedēre** mēcum in thronō meō, sīcut et ego **vīcī** et **sēdī** cum Patre meō in thronō eius.

22 Quī habet aurem, audiat quid **Spīritus** **dīcat** ecclēsiīs”.

## 4

1 Post haec vīdī: et ecce ōstium apertum in caelō, et vōx **prīma**, quam audīvī, tamquam tubae **loquentis** mēcum dīcēns: ”Ascende hūc, et ostendam tibi, quae oportet fierī post haec”.

2 Statim fuī in spīritū: et ecce thronus **positus** erat in caelō; et suprā thronum sedēns;

3 et, quī sedēbat, **similis** erat aspectū lapidī iaspidī et sardīnō; et īrīs erat in circuitū thronī, aspectū **similis** smaragdō.

4 Et in circuitū thronī, vīgintī quattuor thronōs, et super thronōs vīgintī quattuor seniōrēs sedentēs, circumamictōs vestīmentīs albīs, et super **capita** eōrum corōnās aureās.

5 Et dē thronō prōcēdunt **fulgura** et **vōcēs** et **tonitrua**; et septem lampadēs **ignis** ārdentēs ante thronum, quae sunt septem **spīritūs** Deī;

6 et in cōnspectū thronī tamquam mare vitreum simile crystallō. Et in **mediō** thronī et in circuitū thronī quattuor animālia, **plēna** oculīs ante et retrō:

7 et animal prīmum simile leōnī, et secundum animal simile vitulō, et tertium animal habēns faciem quasi hominis, et quārtum animal simile aquilae volantī.

8 Et quattuor animālia **singula** eōrum habēbant **ālās** sēnās, in circuitū et intus plēnae sunt oculīs; et requiem nōn habent **diē** et nocte dīcentia: ”Sānctus, sānctus, sānctus Dominus, Deus omnipotēns, quī erat et quī **est** et quī ventūrus **est**!”.

9 Et cum darent **illa** animālia glōriam et honōrem et grātiārum āctiōnem sedentī super thronum, vīventī in saecula saeculōrum,

10 prōcidēbant vīgintī quattuor seniōrēs ante sedentem in thronō et adōrābant vīventem in saecula saeculōrum et mittēbant corōnās suās ante thronum dīcentēs:

11 ”Dignus **es**, Domine et Deus noster,

accipere glōriam et honōrem et virtūtem,

quia tū creāstī omnia,

et propter voluntātem tuam erant et **creāta** sunt”.

## 5

1 Et vīdī in **dexterā** **sedentis** super thronum librum scrīptum intus et **foris**, signātum sigillīs septem.

2 Et vīdī angelum fortem praedicantem vōce **magnā**: ”**Quis** **est** dignus aperīre librum et **solvere** signācula eius?”.

3 Et nēmō poterat in caelō neque in **terrā** neque subtus terram aperīre librum neque respicere illum.

4 Et ego flēbam multum, quoniam nēmō dignus **inventus** **est** aperīre librum nec respicere eum.

5 Et ūnus dē seniōribus dīcit mihi: ”Nē **flēverīs**; ecce vīcit **leō** dē tribū Iūdae, rādīx Dāvīd, aperīre librum et septem signācula eius”.

6 Et vīdī in **mediō** thronī et quattuor animālium et in **mediō** seniōrum Agnum stantem tamquam occīsum, habentem cornua septem et oculōs septem, quī sunt septem **spīritūs** Deī missī in omnem terram.

7 Et **vēnit** et accēpit dē **dexterā** **sedentis** in thronō.

8 Et cum accēpisset librum, quattuor animālia et vīgintī quattuor seniōrēs **cecidērunt** **cōram** Agnō, habentēs singulī citharās et phialās aureās plēnās incēnsōrum, quae sunt ōrātiōnēs sānctōrum.

9 Et cantant novum canticum dīcentēs:

”Dignus **es** accipere librum

et aperīre signācula eius,

quoniam occīsus **es** et redēmistī Deō in sanguine tuō

ex omnī tribū et **linguā** et **populō** et nātiōne;

10 et fēcistī eōs Deō nostrō rēgnum et sacerdōtēs,

et rēgnābunt super terram”.

11 Et vīdī et audīvī **vōcem** angelōrum multōrum in circuitū thronī et animālium et seniōrum, et erat numerus eōrum myriadēs myriadum et **mīlia** **mīlium**,

12 dīcentium vōce **magnā**:

”Dignus **est** Agnus, quī occīsus **est**, accipere virtūtem et dīvitiās et sapientiam

et fortitūdinem et honōrem et glōriam et benedictiōnem”.

13 Et omnem creātūram, quae in caelō **est** et super terram et sub **terrā** et super mare et quae in eīs omnia, audīvī dīcentēs: “Sedentī super thronum et Agnō benedictiō et honor et **glōria** et potestās in saecula saeculōrum”.

14 Et quattuor animālia dīcēbant: ”Āmēn”; et seniōrēs **cecidērunt** et adōrāvērunt.

## 6

1 Et vīdī, cum aperuisset Agnus ūnum dē septem sigillīs, et audī vī ūnum dē quattuor animālibus dīcēns tamquam vōce tonitruī: ”**Vēnī**”.

2 Et vīdī: et ecce equus albus; et, quī sedēbat super illum, habēbat arcum, et **data** **est** **eī** **corōna**, et exīvit vincēns et ut vinceret.

3 Et cum aperuisset sigillum secundum, audīvī secundum animal dīcēns: ”**Vēnī**”.

4 Et exīvit **alius** equus rūfus; et, quī sedēbat super illum, datum **est** **eī**, ut sūmeret pācem dē **terrā**, et ut invicem sē interficiant; et **datus** **est** illī gladius magnus.

5 Et cum aperuisset sigillum tertium, audīvī tertium animal dīcēns: ”**Vēnī**”. Et vīdī: et ecce equus niger; et, quī sedēbat super eum, habēbat statēram in manū **suā**.

6 Et audīvī tamquam **vōcem** in **mediō** quattuor animālium dīcentem: ”**Bilībris** trīticī dēnāriō, et trēs bilībrēs **hordeī** dēnāriō; et oleum et vīnum nē **laeserīs**”.

7 Et cum aperuisset sigillum quārtum, audīvī **vōcem** quārtī **animālis** **dīcentis**: ”**Vēnī**”.

8 Et vīdī: et ecce equus pallidus; et, quī sedēbat dēsuper, **nōmen** illī Mors, et Īnfernus sequēbātur eum; et **data** **est** illīs potestās super quārtam partem terrae interficere gladiō et famē et morte et ā bēstiīs terrae.

9 Et cum aperuisset quīntum sigillum, vīdī subtus altāre animās interfectōrum propter verbum Deī et propter testimōnium, quod habēbant.

10 Et clāmāvērunt vōce **magnā** dīcentēs: ”Usquequō, Domine, sānctus et vērus, nōn iūdicās et vindicās sanguinem nostrum dē hīs, quī habitant in **terrā**?”.

11 Et datae sunt illīs singulae stolae albae; et dictum **est** illīs, ut requiēscant tempus adhūc modicum, dōnec impleantur et cōnservī eōrum et frātrēs eōrum, quī interficiendī sunt sīcut et illī.

12 Et vīdī, cum aperuisset sigillum sextum, et **terraemōtus** **factus** **est** magnus, et sōl **factus** **est** niger tamquam saccus cilicīnus, et **lūna** **tōta** **facta** **est** sīcut sanguis,

13 et stēllae caelī **cecidērunt** in terram, sīcut **fīcus** mittit grossōs suōs, cum ventō magnō movētur,

14 et caelum recessit sīcut **liber** involūtus, et **omnis** mōns et **īnsula** dē locīs **suīs** mōtae sunt.

15 Et **rēgēs** terrae et magnātēs et tribūnī et dīvitēs et fortēs et **omnis** servus et **liber** abscondērunt sē in spēluncīs et in petrīs montium;

16 et dīcunt montibus et petrīs: ”Cadite super nōs et **abscondite** nōs ā faciē **sedentis** super thronum et ab **īrā** Agnī,

17 quoniam **venit** diēs magnus īrae ipsōrum, et **quis** poterit stāre?”.

## 7

1 Post haec vīdī quattuor angelōs stantēs super quattuor angulōs terrae tenentēs quattuor ventōs terrae, nē flāret ventus super terram neque super mare neque in ūllam arborem.

2 Et vīdī alterum angelum ascendentem ab ortū **sōlis**, habentem sigillum Deī vīvī; et clāmāvit vōce **magnā** quattuor angelīs, quibus datum **est** nocēre terrae et marī,

3 dīcēns: ”Nōlīte nocēre terrae neque marī neque arboribus, quoadusque signēmus servōs Deī nostrī in frontibus eōrum”.

4 Et audīvī numerum signātōrum, centum quadrāgintā quattuor **mīlia** signātī ex omnī tribū fīliōrum Isrāēl:

5 ex tribū Iūdae duodecim **mīlia** signātī, ex tribū Ruben duodecim **mīlia**, ex tribū Gad duodecim **mīlia**,

6 ex tribū Aser duodecim **mīlia**, ex tribū Nephthālī duodecim **mīlia**, ex tribū Mānāsse duodecim **mīlia**,

7 ex tribū Simeon duodecim **mīlia**, ex tribū **Levī** duodecim **mīlia**, ex tribū Issachar duodecim **mīlia**,

8 ex tribū **Zabulōn** duodecim **mīlia**, ex tribū Ioseph duodecim **mīlia**, ex tribū Beniamin duodecim **mīlia** signātī.

9 Post haec vīdī: et ecce **turbā** **magnā**, quam dīnumerāre nēmō poterat, ex omnibus gentibus et tribubus et **populīs** et linguīs stantēs ante thronum et in cōnspectū Agnī, amictī stolīs albīs, et palmae in manibus eōrum;

10 et clāmant vōce **magnā** dīcentēs: ”**Salūs** Deō nostrō, quī **sedet** super thronum, et Agnō”.

11 Et omnēs angelī stābant in circuitū thronī et seniōrum et quattuor animālium, et **cecidērunt** in cōnspectū thronī in faciēs suās et adōrāvērunt Deum

12 dīcentēs:

”Āmēn! Benedictiō et **glōria** et **sapientia** et grātiārum āctiō et honor et virtūs et fortitūdō Deō nostrō in saecula saeculōrum. Āmēn”.

13 Et respondit ūnus dē seniōribus dīcēns mihi: ”Hī, quī amictī sunt stolīs albīs, quī sunt et unde vēnērunt?”.

14 Et dīxī illī: ”Domine mī, tū scīs”. Et dīxit mihi: ”Hī sunt quī veniunt dē trībulātiōne **magnā** et lāvērunt stolās suās et dealbāvērunt eās in sanguine Agnī.

15 Ideō sunt ante thronum Deī et serviunt **eī** **diē** ac nocte in templō eius; et, quī **sedet** in thronō, habitābit super illōs.

16 Nōn ēsurient amplius neque sitient amplius, neque cadet super illōs sōl neque ūllus **aestus**,

17 quoniam Agnus, quī in **mediō** thronī **est**, pāscet illōs et dēdūcet eōs ad vītae fontēs aquārum, et absterget Deus omnem lacrimam ex oculīs eōrum”.

## 8

1 Et cum aperuisset sigillum septimum, factum **est** silentium in caelō quasi **mediā** **hōrā**.

2 Et vīdī septem angelōs, quī stant in cōnspectū Deī, et datae sunt illīs septem tubae.

3 Et **alius** angelus **vēnit** et stetit ante altāre habēns tūribulum aureum, et **data** sunt illī **incēnsa** **multa**, ut daret ōrātiōnibus sānctōrum omnium super altāre aureum, quod **est** ante thronum.

4 Et ascendit fūmus incēnsōrum dē ōrātiōnibus sānctōrum dē manū angelī **cōram** Deō.

5 Et accēpit angelus tūribulum et implēvit illud dē igne **altāris** et mīsit in terram; et **facta** sunt **tonitrua** et **vōcēs** et **fulgura** et **terraemōtus**.

6 Et septem angelī, quī habēbant septem tubās, parāvērunt sē, ut **tubā** **canerent**.

7 Et prīmus **tuba** cecinit. Et **facta** **est** grandō et **ignis** **mixta** in sanguine, et missum **est** in terram: et **tertia** pars terrae **combusta** **est**, et **tertia** pars arborum **combusta** **est**, et omne fēnum viride combustum **est**.

8 Et secundus angelus **tubā** cecinit. Et tamquam mōns magnus igne ārdēns **missus** **est** in mare: et **facta** **est** **tertia** pars **maris** sanguis,

9 et **mortua** **est** **tertia** pars creātūrārum, quae in marī sunt, quae habent animās, et **tertia** pars nāvium interiit.

10 Et tertius angelus **tubā** cecinit. Et **cecidit** dē caelō **stēlla** **magna** ārdēns tamquam **facula** et **cecidit** super tertiam partem flūminum et super fontēs aquārum.

11 Et **nōmen** stēllae dīcitur Absinthius. Et **facta** **est** **tertia** pars aquārum in absinthium, et multī hominum mortuī sunt dē aquīs, quia amārae factae sunt.

12 Et quārtus angelus **tubā** cecinit. Et **percussa** **est** **tertia** pars **sōlis** et **tertia** pars lūnae et **tertia** pars stēllārum, ut obscūrārētur **tertia** pars eōrum, et diēī nōn lūcēret pars **tertia**, et nox similiter.

13 Et vīdī et audīvī ūnam aquilam volantem per **medium** caelum dīcentem vōce **magnā**: ”Vae, vae, vae habitantibus in **terrā** dē cēterīs vōcibus tubae trium angelōrum, quī **tubā** canītūrī sunt!”.

## 9

1 Et quīntus angelus **tubā** cecinit. Et vīdī stēllam dē caelō cecīdis sē in terram, et **data** **est** illī **clāvis** puteī abyssī.

2 Et aperuit puteum abyssī, et ascendit fūmus ex **puteō** sīcut fūmus **fornācis** magnae; et obscūrātus **est** sōl et āēr dē fūmō puteī.

3 Et dē fūmō exiērunt locustae in terram, et **data** **est** illīs potestās, sīcut habent potestātem scorpiōnēs terrae.

4 Et dictum **est** illīs, nē laederent fēnum terrae neque omne viride neque omnem arborem, **nisi** tantum hominēs, quī nōn habent signum Deī in frontibus.

5 Et datum **est** illīs, nē **occīderent** eōs, sed ut cruciārentur mēnsibus quīnque; et **cruciātus** eōrum ut **cruciātus** scorpiī, cum percutit hominem.

6 Et in diēbus illīs quaerent hominēs mortem et nōn invenient eam; et dēsīderābunt **morī**, et **fugit** mors ab ipsīs.

7 Et similitūdinēs locustārum similēs equīs **parātīs** in proelium, et super **capita** eārum tamquam corōnae similēs aurō, et faciēs eārum sīcut faciēs hominum;

8 et habēbant capillōs sīcut capillōs mulierum, et dentēs eārum sīcut leōnum erant,

9 et habēbant lōrīcās sīcut lōrīcās ferreās, et vōx ālārum eārum sīcut vōx curruum equōrum multōrum currentium in bellum.

10 Et habent caudās similēs scorpiōnibus et aculeōs, et in caudīs eārum potestās eārum nocēre hominibus mēnsibus quīnque.

11 Habent super sē rēgem angelum abyssī, cui **nōmen** Hebraīcē Abaddōn et **Graecē** **nōmen** habet Apollyōn.

12 Vae ūnum abiit. Ecce veniunt adhūc duo vae post haec.

13 Et sextus angelus **tubā** cecinit. Et audīvī **vōcem** ūnam ex cornibus **altāris** aureī, quod **est** ante Deum,

14 dīcentem sextō angelō, quī habēbat tubam: ”Solve quattuor angelōs, quī alligātī sunt super flūmen magnum **Euphrāten**”.

15 Et solūtī sunt quattuor angelī, quī parātī erant in hōram et diem et mēnsem et annum, ut **occīderent** tertiam partem hominum.

16 Et numerus **equestris** **exercitūs** vīciēs mīliēs **dēnā** **mīlia**; audīvī numerum eōrum.

17 Et **ita** vīdī equōs in vīsiōne et, quī sedēbant super eōs, habentēs lōrīcās igneās et hyacinthinās et sulphurēās; et **capita** equōrum erant tamquam **capita** leōnum, et dē ōre ipsōrum prōcēdit **ignis** et fūmus et sulphur.

18 Ab hīs **tribus** **plāgīs** **occīsa** **est** **tertia** pars hominum, dē igne et fūmō et sulphure, quod prōcēdēbat ex ōre ipsōrum.

19 Potestās enim equōrum in ōre eōrum **est** et in caudīs eōrum; nam caudae illōrum similēs serpentibus habentēs **capita**, et in hīs nocent.

20 Et cēterī hominēs, quī nōn sunt occīsī in hīs **plāgīs** neque paenitentiam **ēgerunt** dē operibus manuum suārum, ut nōn adōrārent daemonia et simulācra **aurea** et **argentea** et **aerea** et **lapidea** et **lignea**, quae neque **vidēre** possunt neque audīre neque ambulāre,

21 et nōn **ēgerunt** paenitentiam ab homicīdiīs **suīs** neque ā venēficiīs **suīs** neque ā fornicātiōne **suā** neque ā fūrtīs **suīs**.

## 10

1 Et vīdī alium angelum for tem dēscendentem dē caelō amictum nūbe, et īrīs super caput, et faciēs eius erat ut sōl, et **pedēs** eius tamquam columnae **ignis**;

2 et habēbat in manū **suā** libellum apertum. Et posuit pedem suum dexterum suprā mare, sinistrum autem super terram,

3 et clāmāvit vōce **magnā**, quemadmodum cum **leō** rugit. Et cum clāmāsset, **locūta** sunt septem **tonitrua** **vōcēs** suās.

4 Et cum **locūta** fuissent septem **tonitrua**, scrīptūrus eram; et audīvī **vōcem** dē caelō dīcentem: ”**Signa**, quae **locūta** sunt septem **tonitrua**, et nōlī **ea** **scrībere**”.

5 Et angelus, quem vīdī stantem suprā mare et suprā terram, **levāvit** **manum** suam dexteram ad caelum

6 et iūrāvit per Vīventem in saecula saeculōrum, quī creāvit caelum et **ea**, quae in illō sunt, et terram et **ea**, quae in **eā** sunt, et mare et **ea**, quae in eō sunt: ”Tempus amplius nōn erit,

7 sed in diēbus **vōcis** septimī angelī, cum coeperit **tubā** **canere**, et cōnsummātum **est** mystērium Deī, sīcut ēvangelīzāvit servīs **suīs** **prophētīs**”.

8 Et vōx, quam audīvī dē caelō, iterum loquentem mēcum et dīcentem: ”**Vade**, accipe librum apertum dē manū angelī **stantis** suprā mare et suprā terram”.

9 Et abiī ad angelum dīcēns **ei**, ut daret mihi libellum. Et dīcit mihi: ”Accipe et dēvorā illum; et faciet amāricāre ventrem tuum, sed in ōre tuō erit **dulcis** tamquam mel”.

10 Et accēpī libellum dē manū angelī et dēvorāvī eum, et erat in ōre meō tamquam mel **dulcis**; et cum dēvorāssem eum, amāricātus **est** venter meus.

11 Et dīcunt mihi: ”Oportet tē iterum prophētāre super **populīs** et gentibus et linguīs et rēgibus multīs”.

## 11

1 Et **datus** **est** mihi **calamus** **similis** virgae dīcēns: ”Surge et mētīre templum Deī et altāre et adōrantēs in eō.

2 **Atrium** autem, quod **est** **foris** templum, ēice forās et nē mētiāris illud, quoniam datum **est** gentibus, et cīvitātem sānctam calcābunt mēnsibus quadrāgintā duōbus.

3 Et dabō duōbus testibus meīs, et prophetābunt diēbus mīlle **ducentīs** sexāgintā amictī saccīs”.

4 Hī sunt duae olīvae et duo candēlābra in cōnspectū Dominī terrae stantēs.

5 Et sī **quis** eīs vult nocēre, **ignis** exit dē ōre illōrum et dēvorat inimīcōs eōrum; et sī **quis** voluerit eōs **laedere**, sīc oportet eum **occīdī**.

6 Hī habent potestātem claudendī caelum, nē pluat **pluviā** diēbus prophētīae ipsōrum; et potestātem habent super aquās convertendī eās in sanguinem et percutere terram omnī **plāgā**, quotiēnscumque voluerint.

7 Et cum fīnierint testimōnium suum, **bēstia**, quae ascendit dē abyssō, faciet adversus illōs bellum et vincet eōs et **occīdet** illōs.

8 Et corpus eōrum in **platēā** cīvitātis magnae, quae vocātur spīritāliter **Sodoma** et Aegyptus, ubi et Dominus eōrum crucifīxus **est**;

9 et vident dē **populīs** et tribubus et linguīs et gentibus corpus eōrum per trēs diēs et dīmidium, et **corpora** eōrum nōn sinunt pōnī in monumentō.

10 Et inhabitantēs terram gaudent super illīs et iūcundantur et **mūnera** mittent invicem, quoniam hī duo prophētae cruciāvērunt eōs, quī inhabitant super terram.

11 Et post diēs trēs et dīmidium **spīritūs** vītae ā Deō intrāvit in eōs, et stetērunt super **pedēs** suōs; et timor magnus **cecidit** super eōs, quī vidēbant eōs.

12 Et audiērunt **vōcem** magnam dē caelō dīcentem illīs: ”Ascendite hūc”; et ascendērunt in caelum in nūbe, et vīdērunt illōs inimīcī eōrum.

13 Et in **illā** **hōrā** **factus** **est** **terraemōtus** magnus, et **decima** pars cīvitātis **cecidit**, et occīsī sunt in terraemōtū **nōmina** hominum septem **mīlia**, et **reliquī** in timōrem sunt missī et dedērunt glōriam Deō caelī.

14 Vae secundum abiit; ecce vae tertium **venit** **cito**.

15 Et septimus angelus **tubā** cecinit, et factae sunt **vōcēs** magnae in caelō dīcentēs: ”Factum **est** rēgnum huius mundī Dominī nostrī et Chrīstī eius, et rēgnābit in saecula saeculōrum”.

16 Et vīgintī quattuor seniōrēs, quī in cōnspectū Deī **sedent** in thronīs **suīs**, **cecidērunt** super faciēs suās et adōrāvērunt Deum

17 dīcentēs:

”**Grātiās** agimus tibi,

Domine, Deus omnipotēns,

quī **es** et quī erās,

quia accēpistī virtūtem tuam magnam et rēgnāstī.

18 Et īrātae sunt gentēs,

et **advenit** **īra** **tua**, et tempus mortuōrum iūdicārī

et **reddere** mercēdem servīs tuīs **prophētīs** et sānctīs

et timentibus **nōmen** tuum, pusillīs et magnīs,

et extermināre eōs, quī exterminant terram”.

19 Et apertum **est** templum Deī in caelō, et **vīsa** **est** **arca** testāmentī eius in templō eius; et **facta** sunt **fulgura** et **vōcēs** et **terraemōtus** et grandō **magna**.

## 12

1 Et signum magnum appa ruit in caelō: mulier **amicta** **sōle**, et **lūna** sub pedibus eius, et super caput eius **corōna** stēllārum duodecim;

2 et in uterō habēns, et clāmat parturiēns et cruciātur, ut pariat.

3 Et vīsum **est** aliud signum in caelō: et ecce dracō rūfus magnus, habēns **capita** septem et cornua decem, et super **capita** **sua** septem **diadēmata**;

4 et **cauda** eius trahit tertiam partem stēllārum caelī et mīsit eās in terram. Et dracō stetit ante mulierem, quae erat **paritūra**, ut, cum peperisset, fīlium eius dēvorāret.

5 Et peperit fīlium, masculum, quī rēctūrus **est** omnēs gentēs in **virgā** **ferreā**; et **raptus** **est** fīlius eius ad Deum et ad thronum eius.

6 Et mulier **fugit** in dēsertum, ubi habet locum parātum ā Deō, ut ibi pāscant illam diēbus mīlle **ducentīs** sexāgintā.

7 Et factum **est** proelium in caelō, Michael et angelī eius, ut proeliārentur cum dracōne. Et dracō pugnāvit et angelī eius,

8 et nōn valuit, neque locus **inventus** **est** eōrum amplius in caelō.

9 Et **prōiectus** **est** dracō ille magnus, serpēns antīquus, quī vocātur Diabolus et Satanās, quī sēdūcit ūniversum orbem; **prōiectus** **est** in terram, et angelī eius cum illō prōiectī sunt.

10 Et audīvī **vōcem** magnam in caelō dīcentem:

”Nunc **facta** **est** salūs et virtūs et rēgnum Deī nostrī

et potestās Chrīstī eius,

quia **prōiectus** **est** accūsātor frātrum nostrōrum,

quī accūsābat illōs ante cōnspectum Deī nostrī **diē** ac nocte.

11 Et ipsī vīcērunt illum propter sanguinem Agnī

et propter verbum testimōniī **suī**;

et nōn dīlēxērunt animam suam

usque ad mortem.

12 Proptereā laetāminī, caelī

et quī **habitātis** in eīs.

Vae terrae et marī, quia dēscendit Diabolus ad vōs habēns īram magnam, sciēns quod modicum tempus habet!”.

13 Et postquam vīdit dracō quod **prōiectus** **est** in terram, persecūtus **est** mulierem, quae peperit masculum.

14 Et datae sunt mulierī duae ālae aquilae magnae, ut volāret in dēsertum in locum suum, ubi alitur per tempus et tempora et dīmidium temporis ā faciē **serpentis**.

15 Et mīsit serpēns ex ōre suō post mulierem aquam tamquam flūmen, ut eam faceret trahī ā flūmine.

16 Et adiūvit **terra** mulierem, et aperuit **terra** **os** suum et absorbuit flūmen, quod mīsit dracō dē ōre suō.

17 Et īrātus **est** dracō in mulierem et abiit facere proelium cum reliquīs dē sēmine eius, quī cūstōdiunt **mandāta** Deī et habent testimōnium Iēsū.

18 Et stetit super arēnam **maris**.

## 13

1 Et vīdī dē marī bēstiam ascendentem, habentem cor nua decem et **capita** septem, et super cornua eius decem **diadēmata**, et super **capita** eius **nōmina** blasphēmiae.

2 Et **bēstia**, quam vīdī, **similis** erat pardō, et **pedēs** eius sīcut ursī, et **os** eius sīcut **os** leōnis. Et **dedit** illī dracō virtūtem suam et thronum suum et potestātem magnam.

3 Et ūnum dē capitibus **suīs** quasi occīsum in mortem, et **plāga** **mortis** eius **cūrāta** **est**.

Et **admīrāta** **est** **ūniversa** **terra** post bēstiam,

4 et adōrāvērunt dracōnem, quia **dedit** potestātem bēstiae, et adōrāvērunt bēstiam dīcentēs: ”**Quis** **similis** bēstiae, et **quis** potest pugnāre cum **eā**?”.

5 Et datum **est** **eī** **os** loquēns **magna** et blasphēmiās, et **data** **est** illī potestās facere mēnsēs quadrāgintā duōs.

6 Et aperuit **os** suum in blasphēmiās ad Deum, blasphēmāre **nōmen** eius et tabernāculum eius, eōs, quī in caelō habitant.

7 Et datum **est** illī bellum facere cum sānctīs et **vincere** illōs, et **data** **est** **eī** potestās super omnem tribum et **populum** et linguam et gentem.

8 Et adōrābunt eum omnēs, quī inhabitant terram, cuiuscumque nōn **est** scrīptum **nōmen** in **librō** vītae Agnī, quī occīsus **est**, ab orīgine mundī.

9 Sī **quis** habet aurem, audiat:

10 Sī **quis** in captīvitātem,

in captīvitātem vādit;

sī **quis** in gladiō dēbet **occīdī**,

oportet eum in gladiō **occīdī**.

**Hic** **est** **patientia** et **fidēs** sānctōrum.

11 Et vīdī aliam bēstiam ascendentem dē **terrā**, et habēbat cornua duo similia agnī, et loquēbātur sīcut dracō.

12 Et potestātem priōris bēstiae omnem facit in cōnspectū eius. Et facit terram et inhabitantēs in **eā** adōrāre bēstiam prīmam, cuius **cūrāta** **est** **plāga** **mortis**.

13 Et facit **signa** **magna**, ut etiam ignem faciat dē caelō **dēscendere** in terram in cōnspectū hominum.

14 Et sēdūcit habitantēs terram propter **signa**, quae **data** sunt illī facere in cōnspectū bēstiae, dīcēns habitantibus in **terrā**, ut faciant imāginem bēstiae, quae habet **plāgam** gladiī et vīxit.

15 Et datum **est** illī, ut daret spīritum imāginī bēstiae, ut et loquātur imāgō bēstiae; et faciat, ut quīcumque nōn adōrāverint imāginem bēstiae, **occīdantur**.

16 Et facit omnēs pusillōs et magnōs et dīvitēs et pauperēs et līberōs et servōs accipere characterem in **dexterā** manū **suā** aut in frontibus **suīs**,

17 et nē **quis** possit **emere** aut **vēndere**, **nisi** quī habet characterem, **nōmen** bēstiae aut numerum nōminis eius.

18 **Hic** **sapientia** **est**: quī habet intellēctum, computet numerum bēstiae; numerus enim hominis **est**: et numerus eius **est** sēscentī sexāgintā sex.

## 14

1 Et vīdī: et ecce Agnus stāns suprā montem **Sīōn**, et cum illō centum quadrāgintā quattuor **mīlia**, habentēs **nōmen** eius et **nōmen** Patris eius scrīptum in frontibus **suīs**.

2 Et audīvī **vōcem** dē caelō tamquam **vōcem** aquārum multārum et tamquam **vōcem** tonitruī magnī; et vōx, quam audīvī, sīcut citharoedōrum citharīzantium in citharīs **suīs**.

3 Et cantant quasi canticum novum ante thronum et ante quattuor animālia et seniōrēs. Et nēmō poterat **discere** canticum, **nisi** **illa** centum quadrāgintā quattuor **mīlia**, quī ēmptī sunt dē **terrā**.

4 Hī sunt quī cum mulieribus nōn sunt coinquinātī, virginēs enim sunt. Hī quī sequuntur Agnum, quōcumque abierit. Hī ēmptī sunt ex hominibus prīmitiae Deō et Agnō;

5 et in ōre ipsōrum nōn **est** inventum mendācium: **sine** **maculā** sunt.

6 Et vīdī alterum angelum volantem per **medium** caelum, habentem ēvangelium aeternum, ut ēvangelīzāret super sedentēs in **terrā** et super omnem gentem et tribum et linguam et **populum**;

7 dīcēns **magnā** vōce: ”Timēte Deum et **date** illī glōriam, quia **venit** **hōra** iūdiciī eius; et **adōrāte** eum, quī fēcit caelum et terram et mare et fontēs aquārum”.

8 Et **alius** angelus secūtus **est** dīcēns: ”**Cecidit**, **cecidit** Babylōn **illa** **magna**, quae ā vīnō īrae fornicātiōnis suae pōtiōnāvit omnēs gentēs!”.

9 Et **alius** angelus tertius secūtus **est** illōs dīcēns vōce **magnā**: ”Sī **quis** adōrāverit bēstiam et imāginem eius et accēperit characterem in fronte **suā** aut in manū **suā**,

10 et **hīc** bibet dē vīnō īrae Deī, quod mixtum **est** merō in calice īrae ipsīus, et cruciābitur igne et sulphure in cōnspectū angelōrum sānctōrum et ante cōnspectum Agnī.

11 Et fūmus tormentōrum eōrum in saecula saeculōrum ascendit, nec habent requiem **diē** ac nocte, quī adōrāvērunt bēstiam et imāginem eius, et sī **quis** accēperit characterem nōminis eius”.

12 **Hic** **patientia** sānctōrum **est**, quī cūstōdiunt **mandāta** Deī et fidem Iēsū.

13 Et audīvī **vōcem** dē caelō dīcentem: ”Scrībe: Beātī mortuī, quī in Dominō moriuntur āmodo. Etiam, dīcit **Spīritus**, ut requiēscant ā labōribus **suīs**; **opera** enim illōrum sequuntur illōs”.

14 Et vīdī: et ecce nūbem candidam, et suprā nūbem sedentem quasi Fīlium hominis, habentem super caput suum corōnam auream et in manū **suā** falcem acūtam.

15 Et alter angelus exīvit dē templō clāmāns vōce **magnā** ad sedentem super nūbem: ”Mitte falcem tuam et mete, quia **venit** **hōra**, ut **mētātur**, quoniam aruit **messis** terrae”.

16 Et mīsit, quī sedēbat suprā nūbem, falcem suam in terram, et **messa** **est** **terra**.

17 Et **alius** angelus exīvit dē templō, quod **est** in caelō, habēns et ipse falcem acūtam.

18 Et **alius** angelus dē altārī, habēns potestātem suprā ignem, et clāmāvit vōce **magnā** ad eum, quī habēbat falcem acūtam, dīcēns: ”Mitte falcem tuam acūtam et **vīndēmiā** botrōs vīneae terrae, quoniam mātūrae sunt ūvae eius”.

19 Et mīsit angelus falcem suam in terram et vīndēmiāvit vīneam terrae et mīsit in lacum īrae Deī magnum.

20 Et **calcātus** **est** **lacus** extrā cīvitātem, et exīvit sanguis dē lacū usque ad frēnōs equōrum per stadia mīlle **sēscenta**.

## 15

1 Et vīdī aliud signum in caelō magnum et mīrābile: angelōs septem habentēs **plāgās** septem novissimās, quoniam in illīs **cōnsummāta** **est** **īra** Deī.

2 Et vīdī tamquam mare vitreum mixtum igne; et eōs, quī vīcērunt bēstiam et imāginem illīus et numerum nōminis eius, stantēs suprā mare vitreum, habentēs citharās Deī.

3 Et cantant canticum Moysis servī Deī et canticum Agnī dīcentēs:

”**Magna** et mīrābilia **opera** **tua**,

Domine, Deus omnipotēns;

iūstae et vērae viae tuae,

Rēx gentium!

4 **Quis** nōn timēbit, Domine,

et glōrificābit **nōmen** tuum?

Quia **sōlus** Sānctus,

quoniam omnēs gentēs venient

et adōrābunt in cōnspectū tuō,

quoniam iūdicia **tua** **manifestāta** sunt”.

5 Et post haec vīdī: et apertum **est** templum tabernāculī testimōniī in caelō,

6 et exiērunt septem angelī habentēs septem **plāgās** dē templō, vestītī līnō mundō candidō et praecīnctī circā pectora zōnīs aureīs.

7 Et ūnum ex quattuor animālibus **dedit** septem angelīs septem phialās aureās plēnās īrācundiae Deī **vīventis** in saecula saeculōrum.

8 Et implētum **est** templum fūmō dē **glōriā** Deī et dē virtūte eius; et nēmō poterat introīre in templum, dōnec cōnsummārentur septem **plāgae** septem angelōrum.

## 16

1 Et audīvī **vōcem** magnam dē templō dīcentem septem an gelīs: ”**Īte** et effundite septem phialās īrae Deī in terram”.

2 Et abiit prīmus et effūdit phialam suam in terram; et factum **est** vulnus saevum ac pessimum in hominēs, quī habēbant characterem bēstiae, et eōs, quī adōrābant imāginem eius.

3 Et secundus effūdit phialam suam in mare; et **factus** **est** sanguis tamquam mortuī, et **omnis** **anima** vīvēns **mortua** **est**, quae **est** in marī.

4 Et tertius effūdit phialam suam in flūmina et in fontēs aquārum; et **factus** **est** sanguis.

5 Et audīvī angelum aquārum dīcentem: ”Iūstus **es**, quī **es** et quī erās, Sānctus, quia haec iūdicāstī;

6 quia sanguinem sānctōrum et prophētārum fūdērunt, et sanguinem eīs dedistī **bibere**: dignī sunt!”.

7 Et audīvī altāre dīcēns: ”Etiam, Domine, Deus omnipotēns, **vēra** et **iūsta** iūdicia **tua**!”.

8 Et quārtus effūdit phialam suam in sōlem; et datum **est** illī aestū afficere hominēs in igne.

9 Et aestuāvērunt hominēs aestū magnō; et blasphēmāvērunt **nōmen** Deī **habentis** potestātem super hās **plāgās** et nōn **ēgerunt** paenitentiam, ut darent illī glōriam.

10 Et quīntus effūdit phialam suam super thronum bēstiae; et factum **est** rēgnum eius tenebrōsum, et commandūcāvērunt linguās suās prae dolōre

11 et blasphēmāvērunt Deum caelī prae dolōribus **suīs** et vulneribus **suīs** et nōn **ēgerunt** paenitentiam ex operibus **suīs**.

12 Et sextus effūdit phialam suam super flūmen illud magnum **Euphrāten**; et **exsiccāta** **est** **aqua** eius, ut praeparārētur **via** rēgibus, quī sunt ab ortū **sōlis**.

13 Et vīdī dē ōre dracōnis et dē ōre bēstiae et dē ōre pseudoprophētae **spīritūs** trēs immundōs velut rānās;

14 sunt enim **spīritus** daemoniōrum facientēs **signa**, quī prōcēdunt ad **rēgēs** ūniversī **orbis** congregāre illōs in proelium diēī magnī Deī **omnipotentis**.

15 Ecce veniō sīcut fūr. Beātus, quī vigilat et cūstōdit vestīmenta **sua**, nē nūdus ambulet, et videant turpitūdinem eius.

16 Et congregāvit illōs in locum, quī vocātur Hebraīcē Harmagedon.

17 Et septimus effūdit phialam suam in āerem; et exīvit vōx **magna** dē templō ā thronō dīcēns: ”Factum **est**!”.

18 Et **facta** sunt **fulgura** et **vōcēs** et **tonitrua**, et **terraemōtus** **factus** **est** magnus, **quālis** numquam fuit, ex quō homō fuit super terram, **tālis** **terraemōtus** sīc magnus.

19 Et **facta** **est** cīvitās **magna** in trēs partēs, et cīvitātēs gentium **cecidērunt**. Et Babylōn **magna** **venit** in memoriam ante Deum dare **eī** calicem vīnī indignātiōnis īrae eius.

20 Et **omnis** **īnsula** **fugit**, et montēs nōn sunt inventī.

21 Et grandō **magna** sīcut talentum dēscendit dē caelō in hominēs; et blasphēmāvērunt hominēs Deum propter **plāgam** grandinis, quoniam **magna** **est** **plāga** eius nimis.

## 17

1 Et **venit** ūnus dē septem angelīs, quī habēbant septem phialās, et **locūtus** **est** mēcum dīcēns: ”**Vēnī**, ostendam tibi damnātiōnem meretrīcis magnae, quae **sedet** super aquās multās,

2 cum **quā** fornicātī sunt **rēgēs** terrae, et inēbriātī sunt, quī inhabitant terram, dē vīnō prōstitūtiōnis eius”.

3 Et abstulit mē in dēsertum in spīritū. Et vīdī mulierem sedentem super bēstiam coccineam, plēnam nōminibus blasphēmiae, habentem **capita** septem et cornua decem.

4 Et mulier erat **circumdata** **purpurā** et coccinō, et **inaurāta** aurō et lapide pretiōsō et margarītīs, habēns pōculum aureum in manū **suā** plēnum abōminātiōnibus et immunditiīs fornicātiōnis eius;

5 et in fronte eius **nōmen** scrīptum, mystērium: ”Babylōn **magna**, māter fornicātiōnum et abōminātiōnum terrae”.

6 Et vīdī mulierem ēbriam dē sanguine sānctōrum et dē sanguine martyrum Iēsū. Et mīrātus sum, cum vīdissem illam, admīrātiōne **magnā**.

7 Et dīxit mihi angelus. ”Quārē **mīrāris**? Ego tibi **dīcam** mystērium mulieris et bēstiae, quae portat eam, quae habet **capita** septem et decem cornua:

8 **bēstia**, quam vīdistī, fuit et nōn **est**, et **ascēnsūra** **est** dē abyssō et in interitum ībit. Et mīrābuntur inhabitantēs terram, quōrum nōn sunt **scrīpta** **nōmina** in **librō** vītae ā cōnstitūtiōne mundī, videntēs bēstiam, quia erat et nōn **est** et aderit.

9 **Hic** **est** **sēnsus**, quī habet sapientiam. Septem **capita**, septem montēs sunt, super quōs mulier **sedet**. Et **rēgēs** septem sunt:

10 quīnque **cecidērunt**, ūnus **est**, **alius** nōndum **venit**; et, cum vēnerit, oportet illum breve tempus **manēre**.

11 Et **bēstia**, quae erat et nōn **est**, et **is** octāvus **est** et dē septem **est** et in interitum vādit.

12 Et decem cornua, quae vīdistī, decem **rēgēs** sunt, quī rēgnum nōndum accēpērunt, sed potestātem tamquam **rēgēs** **ūnā** **hōrā** accipiunt cum **bēstia**.

13 Hī ūnum cōnsilium habent et virtūtem et potestātem suam bēstiae trādunt.

14 Hī cum Agnō pugnābunt; et Agnus vincet illōs, quoniam Dominus dominōrum **est** et Rēx rēgum, et quī cum illō sunt vocātī et ēlēctī et fidēlēs”.

15 Et dīcit mihi: ”Aquae, quās vīdistī, ubi meretrīx **sedet**, **populī** et turbae sunt et gentēs et linguae.

16 Et decem cornua, quae vīdistī, et **bēstia**, hī odient fornicāriam et dēsōlātam facient illam et nūdam, et carnēs eius mandūcābunt et ipsam igne concremābunt;

17 Deus enim **dedit** in **corda** eōrum, ut faciant, quod illī placitum **est**, et faciant ūnum cōnsilium et dent rēgnum suum bēstiae, dōnec cōnsummentur verba Deī.

18 Et mulier, quam vīdistī, **est** cīvitās **magna**, quae habet rēgnum super **rēgēs** terrae”.

## 18

1 Post haec vīdī alium ange lum dēscendentem dē caelō, habentem potestātem magnam; et **terra** **illūmināta** **est** ā clāritāte eius.

2 Et clāmāvit in fortī vōce dīcēns: ”**Cecidit**, **cecidit** Babylōn **magna** et **facta** **est** habitātiō daemoniōrum et **cūstōdia** **omnis** **spīritūs** immundī et **cūstōdia** **omnis** bēstiae immundae et **odibilis**;

3 quia dē vīnō īrae fornicātiōnis eius bibērunt omnēs gentēs, et **rēgēs** terrae cum **illā** fornicātī sunt, et mercātōrēs terrae dē virtūte dēliciārum eius dīvitēs factī sunt!”.

4 Et audīvī aliam **vōcem** dē caelō dīcentem: ”**Exīte** dē **illā**, **populus** meus, ut nē comparticipēs **sītis** peccātōrum eius et dē **plāgīs** eius nōn accipiātis,

5 quoniam pervēnērunt **peccāta** eius usque ad caelum, et **recordātus** **est** Deus inīquitātum eius.

6 **Reddite** illī, sīcut et **ipsa** reddidit, et **duplicātē** duplicia secundum **opera** eius; in pōculō, quō miscuit, miscēte illī duplum.

7 Quantum glōrificāvit sē et in dēliciīs fuit, tantum **date** illī tormentum et lūctum. Quia in **corde** suō dīcit: “Sedeō **rēgīna** et **vidua** nōn sum et lūctum nōn vidēbō”,

8 ideō in **ūnā** **diē** venient **plāgae** eius, mors et **lūctus** et famēs, et igne combūrētur, quia **fortis** **est** Dominus Deus, quī iūdicāvit illam”.

9 Et flēbunt et plangent sē super illam **rēgēs** terrae, quī cum **illā** fornicātī sunt et in dēliciīs vīxērunt, cum vīderint fūmum incendiī eius,

10 **longē** stantēs propter timōrem tormentōrum eius, dīcentēs: ”Vae, vae, cīvitās **illa** **magna**, Babylōn, cīvitās **illa** **fortis**, quoniam **ūna** **hōra** **venit** iūdicium tuum!”.

11 Et negōtiātōrēs terrae flent et lūgent super illam, quoniam mercem eōrum nēmō **emit** amplius:

12 mercem aurī et argentī et lapidis pretiōsī et margarītārum, et byssī et purpurae et sēricī et coccī, et omne lignum thȳinum et omnia vāsa eboris et omnia vāsa dē lignō pretiōsissimō et aerāmentō et ferrō et marmore,

13 et cinnamōmum et amōmum et odōrāmenta et **unguenta** et tūs, et vīnum et oleum et similam et trīticum, et iūmenta et ovēs et equōrum et raedārum, et mancipiōrum et animās hominum.

14 Et **frūctūs** tuī, dēsīderium animae, discessērunt ā tē, et omnia pinguia et **clāra** periērunt ā tē, et amplius **illa** iam nōn invenient.

15 Mercātōrēs hōrum, quī dīvitēs factī sunt ab **eā**, **longē** stābunt propter timōrem tormentōrum eius flentēs ac lūgentēs,

16 dīcentēs: ”Vae, vae, cīvitās **illa** **magna**, quae **amicta** erat byssinō et **purpurā** et coccō, et **deaurāta** aurō et lapide pretiōsō et **margarīta**,

17 quoniam **ūnā** **hōrā** dēsōlātae sunt tantae dīvitiae!”.

Et **omnis** gubernātor et **omnis**, quī in locum nāvigat, et nautae et, quotquot maria operantur, **longē** stetērunt

18 et clāmābant, videntēs fūmum incendiī eius, dīcentēs: ”Quae **similis** cīvitātī huic magnae?”.

19 Et mīsērunt pulverem super **capita** **sua** et clāmābant, flentēs et lūgentēs, dīcentēs: ”Vae, vae, cīvitās **illa** **magna**, in **quā** dīvitēs factī sunt omnēs, quī habent nāvēs in marī, dē opibus eius, quoniam **ūna** **hōra** **dēsōlāta** **est**!

20 Exsultā super eam, caelum, et sānctī et apostolī et prophētae, quoniam iūdicāvit Deus iūdicium vestrum dē **illā**!”.

21 Et sustulit ūnus angelus **fortis** lapidem quasi molārem magnum et mīsit in mare dīcēns: “Impetū sīc mittētur Babylōn **magna** **illa** cīvitās et **ultrā** iam nōn inveniētur.

22 Et vōx citharoedōrum et mūsicōrum et **tībiā** **canentium** et **tubā** nōn audiētur in tē amplius, et **omnis** artifex **omnis** **artis** nōn inveniētur in tē amplius, et vōx molae nōn audiētur in tē amplius,

23 et lūx lucernae nōn lūcēbit tibi amplius, et vōx spōnsī et spōnsae nōn audiētur in tē amplius; quia mercātōrēs tuī erant magnātēs terrae, quia in venēficiīs tuīs errāvērunt omnēs gentēs,

24 et in **eā** sanguis prophētārum et sānctōrum **inventus** **est** et omnium, quī interfectī sunt in **terrā**!”.

## 19

1 Post haec audīvī quasi vō cem magnam turbae multae in caelō dīcentium:

”Allēlūia!

**Salūs** et **glōria** et virtūs Deō nostrō,

2 quia **vēra** et **iūsta** iūdicia eius;

quia iūdicāvit dē meretrīce **magnā**, quae corrūpit terram in prōstitūtiōne **suā**, et vindicāvit sanguinem servōrum suōrum dē manibus eius!”.

3 Et iterum dīxērunt: ”Allēlūia! Et fūmus eius ascendit in saecula saeculōrum!”.

4 Et **cecidērunt** seniōrēs vīgintī quattuor et quattuor animālia et adōrāvērunt Deum sedentem super thronum dīcentēs: ”Āmēn. Allēlūia”.

5 Et vōx dē thronō exīvit dīcēns:

”Laudem dīcite Deō nostrō, omnēs servī eius

et quī timētis eum, pusillī et magnī!”.

6 Et audīvī quasi **vōcem** turbae magnae et sīcut **vōcem** aquārum multārum et sīcut **vōcem** tonitruum magnōrum dīcentium:

”Allēlūia,

quoniam rēgnāvit Dominus, Deus noster omnipotēns.

7 Gaudeāmus et exsultēmus et dēmus glōriam **eī**,

quia vēnērunt nūptiae Agnī,

et uxor eius praeparāvit sē.

8 Et datum **est** illī, ut cooperiat sē byssinō splendentī mundō: byssinum enim iūstificātiōnēs sunt sānctōrum”.

9 Et dīcit mihi: ”Scrībe: Beātī, quī ad cēnam nūptiārum Agnī vocātī sunt!”. Et dīcit mihi: ”Haec verba Deī **vēra** sunt”.

10 Et **cecidī** ante **pedēs** eius, ut adōrārem eum. Et dīcit mihi: ”Vidē, nē **fēcerīs**! Cōnservus tuus sum et frātrum tuōrum habentium testimōnium Iēsū. Deum **adōrā**. Testimōnium enim Iēsū **est** **spīritus** prophētīae”.

11 Et vīdī caelum apertum: et ecce equus albus; et, quī sedēbat super eum, vocābātur **Fidēlis** et Vērāx, et in **iūstitiā** iūdicat et pugnat.

12 Oculī autem eius sīcut **flamma** **ignis**, et in **capite** eius **diadēmata** **multa**, habēns **nōmen** scrīptum, quod nēmō nōvit **nisi** ipse;

13 et **vestītus** veste **aspersā** sanguine, et vocātur **nōmen** eius Verbum Deī.

14 Et **exercitus**, quī sunt in caelō, sequēbantur eum in equīs albīs, vestītī byssinō albō mundō.

15 Et dē ōre ipsīus prōcēdit gladius acūtus, ut in ipsō percutiat gentēs, et ipse reget eōs in **virgā** **ferreā**; et ipse calcat torcular vīnī furōris īrae Deī **omnipotentis**.

16 Et habet super vestīmentum et super **femur** suum **nōmen** scrīptum: Rēx rēgum et Dominus dominōrum.

17 Et vīdī ūnum angelum stantem in **sōle**, et clāmāvit vōce **magnā** dīcēns omnibus avibus, quae volābant per **medium** caelī: “Venīte, congregāminī ad cēnam magnam Deī,

18 ut mandūcētis carnēs rēgum et carnēs tribūnōrum et carnēs fortium et carnēs equōrum et sedentium in ipsīs et carnēs omnium līberōrum ac servōrum et pusillōrum ac magnōrum”.

19 Et vīdī bēstiam et **rēgēs** terrae et **exercitūs** eōrum congregātōs ad faciendum proelium cum illō, quī sedēbat super equum, et cum **exercitū** eius.

20 Et **apprehēnsa** **est** **bēstia** et cum **illā** **pseudoprophētā**, quī fēcit **signa** **cōram** **ipsā**, quibus sēdūxit eōs, quī accēpērunt characterem bēstiae et quī adōrant imāginem eius; vīvī missī sunt hī duo in **stāgnum** **ignis** **ārdentis** sulphure.

21 Et cēterī occīsī sunt in gladiō **sedentis** super equum, quī prōcēdit dē ōre ipsīus, et omnēs avēs saturātae sunt carnibus eōrum.

## 20

1 Et vīdī angelum dēscēn dentem dē caelō habentem clāvem abyssī et catēnam magnam in manū **suā**.

2 Et apprehendit dracōnem, serpentem antīquum, quī **est** Diabolus et Satanās, et ligāvit eum per annōs mīlle;

3 et mīsit eum in abyssum et clausit et signāvit super illum, ut nōn sēdūcat amplius gentēs, dōnec cōnsummentur mīlle annī; post haec oportet illum solvī modicō tempore.

4 Et vīdī thronōs, et sēdērunt super eōs, et iūdicium datum **est** illīs; et animās dēcollātōrum propter testimōnium Iēsū et propter verbum Deī, et quī nōn adōrāvērunt bēstiam neque imāginem eius nec accēpērunt characterem in frontibus et in manibus **suīs**; et vīxērunt et rēgnāvērunt cum Chrīstō mīlle annīs.

5 Cēterī mortuōrum nōn vīxērunt, dōnec cōnsummentur mīlle annī. Haec **est** resurrēctiō **prīma**.

6 Beātus et sānctus, quī habet partem in resurrēctiōne **prīmā**! In hīs **secunda** mors nōn habet potestātem, sed erunt sacerdōtēs Deī et Chrīstī et rēgnābunt cum illō mīlle annīs.

7 Et cum cōnsummātī fuerint mīlle annī, solvētur Satanās dē carcere suō

8 et exībit **sēdūcere** gentēs, quae sunt in quattuor angulīs terrae, Gog et Magog; congregāre eōs in proelium, quōrum numerus **est** sīcut **arēna** **maris**.

9 Et ascendērunt super lātitūdinem terrae et circumiērunt **castra** sānctōrum et cīvitātem dīlēctam. Et dēscendit **ignis** dē caelō et dēvorāvit eōs;

10 et Diabolus, quī sēdūcēbat eōs, **missus** **est** in **stāgnum** **ignis** et sulphuris, ubi et **bēstia** et **pseudoprophēta**, et cruciābuntur **diē** ac nocte in saecula saeculōrum.

11 Et vīdī thronum magnum candidum et sedentem super eum, ā cuius aspectū **fugit** **terra** et caelum, et locus nōn **est** **inventus** eīs.

12 Et vīdī mortuōs, magnōs et pusillōs, stantēs in cōnspectū thronī; et librī apertī sunt. Et **alius** **liber** apertus **est**, quī **est** vītae; et iūdicātī sunt mortuī ex hīs, quae **scrīpta** erant in **librīs**, secundum **opera** ipsōrum.

13 Et **dedit** mare mortuōs, quī in eō erant, et mors et īnfernus dedērunt mortuōs, quī in ipsīs erant; et iūdicātī sunt singulī secundum **opera** ipsōrum.

14 Et mors et īnfernus missī sunt in **stāgnum** **ignis**. Haec mors **secunda** **est**, **stāgnum** **ignis**.

15 Et sī **quis** nōn **est** **inventus** in **librō** vītae **scrīptus**, **missus** **est** in **stāgnum** **ignis**.

## 21

1 Et vīdī caelum novum et ter ram novam; prīmum enim caelum et **prīmā** **terrā** abiērunt, et mare iam nōn **est**.

2 Et cīvitātem sānctam Ierusālem novam vīdī dēscendentem dē caelō ā Deō, parātam sīcut spōnsam ōrnātam **virō** suō.

3 Et audīvī **vōcem** magnam dē thronō dīcentem: “Ecce tabernāculum Deī cum hominibus! Et habitābit cum eīs, et ipsī **populī** eius erunt, et ipse Deus cum eīs erit eōrum Deus;

4 et absterget omnem lacrimam ab oculīs eōrum, et mors **ultrā** nōn erit, neque **lūctus** neque clāmor neque dolor erit **ultrā**, quia **prīma** abiērunt”.

5 Et dīxit, quī sedēbat super thronō: ”Ecce **nova** faciō omnia”. Et dīcit: ”Scrībe: Haec verba **fidēlia** sunt et **vēra**”.

6 Et dīxit mihi: ”**Facta** sunt! Ego sum Alpha et Omēga, prīncipium et **fīnis**. Ego sitientī dabō dē fonte aquae vīvae grātīs.

7 Quī vīcerit, hērēditābit haec, et **erō** illī Deus, et ille erit mihi fīlius.

8 Timidīs autem et incrēdulīs et exsecrātīs et homicīdīs et fornicātōribus et venēficīs et **īdōlolatrīs** et omnibus mendācibus, pars illōrum erit in **stāgnō** ārdentī igne et sulphure, quod **est** mors **secunda**”.

9 Et **venit** ūnus dē septem angelīs habentibus septem phialās plēnās septem **plāgīs** novissimīs et **locūtus** **est** mēcum dīcēns: ”**Vēnī**, ostendam tibi spōnsam uxōrem Agnī”.

10 Et sustulit mē in spīritū super montem magnum et altum et ostendit mihi cīvitātem sānctam Ierusālem dēscendentem dē caelō ā Deō,

11 habentem clāritātem Deī; lūmen eius simile lapidī pretiōsissimō, tamquam lapidī iaspidī, in modum crystallī;

12 et habēbat mūrum magnum et altum et habēbat portās duodecim et super portās angelōs duodecim et **nōmina** **īnscrīpta**, quae sunt duodecim tribuum fīliōrum Isrāēl.

13 Ab oriente portae trēs, et ab aquilōne portae trēs, et ab austrō portae trēs, et ab occāsū portae trēs;

14 et mūrus cīvitātis habēns fundāmenta duodecim, et super ipsīs duodecim **nōmina** duodecim apostolōrum Agnī.

15 Et, quī loquēbātur mēcum, habēbat mēnsūram arundinem auream, ut mētīrētur cīvitātem et portās eius et mūrum eius.

16 Et cīvitās in quadrō **posita** **est**, et longitūdō eius **tanta** **est** **quanta** et lātitūdō. Et mēnsus **est** cīvitātem arundine per stadia duodecim **mīlia**; longitūdō et lātitūdō et altitūdō eius aequālēs sunt.

17 Et mēnsus **est** mūrum eius centum quadrāgintā quattuor cubitōrum, **mēnsūrā** hominis, quae **est** angelī.

18 Et erat **strūctūra** mūrī eius ex iaspide, **ipsa** vērō cīvitās aurum mundum simile vitrō mundō.

19 Fundāmenta mūrī cīvitātis omnī lapide pretiōsō **ōrnāta**: fundāmentum prīmum iaspis, secundus sapphīrus, tertius chalcēdonius, quārtus smaragdus,

20 quīntus sardonyx, sextus sardīnus, septimus chrysolithus, octāvus bēryllus, nōnus topazius, decimus chrȳsoprasus, ūndecimus hyacinthus, duodecimus amethystus.

21 Et duodecim portae duodecim margarītae sunt, et singulae portae erant ex singulīs margarītīs. Et **platēa** cīvitātis aurum mundum tamquam vitrum perlūcidum.

22 Et templum nōn vīdī in **eā**: Dominus enim, Deus omnipotēns, templum illīus **est**, et Agnus.

23 Et cīvitās nōn eget **sōle** neque **lūna**, ut lūceant **eī**, nam clāritās Deī illūmināvit eam, et **lucerna** eius **est** Agnus.

24 Et ambulābunt gentēs per lūmen eius, et **rēgēs** terrae afferunt glōriam suam in illam;

25 et portae eius nōn claudentur per diem, nox enim nōn erit **illīc**;

26 et afferent glōriam et dīvitiās gentium in illam.

27 Nec intrābit in **eā** aliquid coinquinātum et faciēns abōminātiōnem et mendācium, **nisi** quī scrīptī sunt in **librō** vītae Agnī.

## 22

1 Et ostendit mihi fluvium aquae vītae splendidum tamquam crystallum, prōcēdentem dē thronō Deī et Agnī.

2 In **mediō** **platēae** eius et flūminis ex **utrāque** **parte** lignum vītae afferēns **frūctūs** duodecim, per mēnsēs singulōs reddēns frūctum suum; et folia lignī ad sānitātem gentium.

3 Et omne maledictum nōn erit amplius. Et thronus Deī et Agnī in **illā** erit; et servī eius servient illī

4 et vidēbunt faciem eius, et **nōmen** eius in frontibus eōrum.

5 Et nox **ultrā** nōn erit, et nōn egent lūmine lucernae neque lūmine **sōlis**, quoniam Dominus Deus illūminābit super illōs, et rēgnābunt in saecula saeculōrum.

6 Et dīxit mihi: ”Haec verba **fidēlissima** et **vēra** sunt, et Dominus, Deus spīrituum prophētārum, mīsit angelum suum **ostendere** servīs **suīs**, quae oportet fierī **cito**.

7 Et ecce veniō vēlōciter. Beātus, quī servat verba prophētīae librī huius”.

8 Et ego Iōannēs, quī audīvī et vīdī haec. Et postquam audīssem et vīdissem, **cecidī**, ut adōrārem ante **pedēs** angelī, quī mihi haec ostendēbat.

9 Et dīcit mihi: ”Vidē, nē **fēcerīs**. Cōnservus tuus sum et frātrum tuōrum prophētārum et eōrum, quī servant verba librī huius; Deum **adōrā**!”.

10 Et dīcit mihi: ”Nē **signāverīs** verba prophētīae librī huius; tempus enim prope **est**!

11 Quī nocet, noceat adhūc; et, quī sordidus **est**, sordēscat adhūc; et iūstus iūstitiam faciat adhūc; et sānctus sānctificētur adhūc.

12 Ecce veniō **cito**, et mercēs **mea** mēcum **est**, **reddere** ūnīcuique sīcut opus eius **est**.

13 Ego Alpha et Omēga, prīmus et novissimus, prīncipium et **fīnis**.

14 Beātī, quī lavant stolās suās, ut sit potestās eōrum super lignum vītae, et per portās intrent in cīvitātem.

15 **Foris** **canēs** et venēficī et impudīcī et homicīdae et īdōlīs servientēs et **omnis**, quī amat et facit mendācium!

16 Ego Iēsūs mīsī angelum meum testificārī vōbīs haec super ecclēsiīs. Ego sum rādīx et **genus** Dāvīd, **stēlla** **splendida** **mātūtīna**”.

17 Et **Spīritus** et **spōnsa** dīcunt: ”**Vēnī**!”. Et, quī audit, **dīcat**: ”**Vēnī**!”. Et, quī sitit, veniat; quī vult, accipiat aquam vītae grātīs.

18 Contestor ego omnī audientī verba prophētīae librī huius: Sī **quis** apposuerit ad haec, appōnet Deus super illum **plāgās** scrīptās in **librō** istō;

19 et sī **quis** abstulerit dē verbīs librī prophētīae huius, auferet Deus partem eius dē lignō vītae et dē cīvitāte **sānctā**, dē hīs, quae **scrīpta** sunt in **librō** istō.

20 Dīcit, quī testimōnium perhibet istōrum: ”Etiam, veniō **cito**”.

”Āmēn. **Venī**, Domine Iēsū!”.

21 **Grātia** Dominī Iēsū cum omnibus.


