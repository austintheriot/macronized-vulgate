ĒVANGELIUM SECUNDUM MARCUM

1 2 3 4 5 6 7 8 9 10 11 12 13 14 15 16

1

1 Initium ēvangeliī **Iēsu** Chrīstī Fīliī Deī.

2 Sīcut scrīptum **est** in **Īsaiā** **prophēta**:

“ Ecce mittō angelum meum ante faciem tuam,

quī praeparābit viam tuam;

3 vōx **clāmantis** in dēsertō:

“**Parāte** viam Dominī, rēctās facite sēmitās eius” ”,

4 fuit Iōannēs **Baptista** in dēsertō praedicāns baptismum paenitentiae in remissiōnem peccātōrum.

5 Et ēgrediēbātur ad illum **omnis** Iūdaeae **regiō** et Hierosolymītae ūniversī et baptīzābantur ab illō in Iordāne flūmine cōnfitentēs **peccāta** **sua**.

6 Et erat Iōannēs **vestītus** **pilīs** camēlī, et **zōnā** pellicēā circā lumbōs eius, et locustās et mel silvestre **edēbat**.

7 Et praedicābat dīcēns: “ **Venit** fortior mē post mē, cuius nōn sum dignus prōcumbēns **solvere** corrigiam calceāmentōrum eius.

8 Ego baptīzāvī vōs **aquā**; ille vērō baptīzābit vōs in Spīritū Sānctō ”.

9 Et factum **est** in diēbus illīs, **venit** **Iēsus** ā Nazareth Galilaeae et baptīzātus **est** in Iordāne ab Iōanne.

10 Et statim ascendēns dē **aquā** vīdit apertōs caelōs et Spīritum tamquam columbam dēscendentem in ipsum;

11 et vōx **facta** **est** dē caelīs: “ Tū **es** Fīlius meus **dīlēctus**; in tē complacuī ”.

12 Et statim **Spīritus** expellit eum in dēsertum.

13 Et erat in dēsertō quadrāgintā diēbus et tentābātur ā Satānā; eratque cum bēstiīs, et angelī ministrābant illī.

14 Postquam autem **trāditus** **est** Iōannēs, **venit** **Iēsus** in Galilaeam praedicāns ēvangelium Deī

15 et dīcēns: “ Implētum **est** tempus, et appropinquāvit rēgnum Deī; paenitēminī et **crēdite** ēvangeliō ”.

16 Et praeteriēns secus mare Galilaeae vīdit Simōnem et Andream frātrem Simōnis mittentēs in mare; erant enim piscātōrēs.

17 Et dīxit eīs **Iēsus**: “ Venīte post mē, et faciam vōs fierī piscātōrēs hominum ”.

18 Et prōtinus, relictīs rētibus, secūtī sunt eum.

19 Et **prōgressus** pusillum vīdit Iacobum Zebedaēī et Iōannem frātrem eius, et ipsōs in nāvī compōnentēs rētia,

20 et statim vocāvit illōs. Et, relictō patre suō Zebedaēō in nāvī cum mercennāriīs, abiērunt post eum.

21 Et ingrediuntur Capharnāum. Et statim sabbatīs **ingressus** synagōgam docēbat.

22 Et stupēbant super **doctrīnā** eius: erat enim docēns eōs quasi potestātem habēns et nōn sīcut scrībae.

23 Et statim erat in **synagōgā** eōrum homō in spīritū immundō; et exclāmāvit

24 dīcēns: “ Quid nōbīs et tibi, **Iēsu** **Nazarēne**? Vēnistī **perdere** nōs? Sciō quī sīs: Sānctus Deī ”.

25 Et comminātus **est** **eī** **Iēsus** dīcēns: “ Obmūtēsce et exī dē homine! ”.

26 Et discerpēns eum **spīritus** immundus et exclāmāns vōce **magnā** exīvit ab eō.

27 Et mīrātī sunt omnēs, **ita** ut conquīrerent inter sē dīcentēs: “ Quidnam **est** **hoc**? **Doctrīna** **nova** cum potestāte; et spīritibus immundīs imperat, et oboediunt **eī** ”.

28 Et prōcessit rūmor eius statim ubīque in omnem regiōnem Galilaeae.

29 Et prōtinus ēgredientēs dē **synagōgā** vēnērunt in domum Simōnis et Andreae cum Iacobō et Iōanne.

30 **Socrus** autem Simōnis dēcumbēbat febrīcitāns; et statim dīcunt **eī** dē **illā**.

31 Et accēdēns ēlevāvit eam **apprehēnsā** manū; et dīmīsit eam **febris**, et ministrābat eīs.

32 Vespere autem factō, cum **occīdisset** sōl, afferēbant ad eum omnēs **male** habentēs et daemonia habentēs;

33 et erat **omnis** cīvitās **congregāta** ad iānuam.

34 Et cūrāvit multōs, quī vexābantur variīs languōribus, et daemonia **multa** ēiēcit et nōn sinēbat loquī daemonia, quoniam sciēbant eum.

35 Et dīlūculō valdē **māne** surgēns **ēgressus** **est** et abiit in dēsertum locum ibique ōrābat.

36 Et persecūtus **est** eum Simōn et quī cum illō erant;

37 et cum invēnissent eum, dīxērunt **eī**: “ Omnēs quaerunt tē! ”.

38 Et ait illīs: “ Eāmus alibī in proximōs vīcōs, ut et ibi praedicem: ad **hōc** enim **venī** ”.

39 Et **venit** praedicāns in synagōgīs eōrum per omnem Galilaeam et daemonia ēiciēns.

40 Et **venit** ad eum leprōsus dēprecāns eum et **genū** flectēns et dīcēns **eī**: “ Sī vīs, **potes** mē mundāre ”.

41 Et misertus extendēns **manum** suam tetigit eum et ait illī: “ Volō, mundāre! ”;

42 et statim discessit ab eō **leprā**, et mundātus **est**.

43 Et īnfremuit in eum statimque ēiēcit illum

44 et dīcit **eī**: “Vidē, nēminī quidquam **dīxerīs**; sed **vāde**, ostende tē sacerdōtī et offer prō ēmundātiōne **tuā**, quae praecēpit Moysēs, in testimōnium illīs ”.

45 At ille **ēgressus** coepit **praedicāre** multum et diffāmāre sermōnem, **ita** ut iam nōn posset **manifēstō** in cīvitātem introīre, sed **foris** in dēsertīs locīs erat; et conveniēbant ad eum undique.

2

1 Et iterum intrāvit Capharnāum post diēs, et audītum **est** quod in domō **esset**.

2 Et convēnērunt multī, **ita** ut nōn amplius caperentur neque ad iānuam, et loquēbātur eīs verbum.

3 Et veniunt ferentēs ad eum paralyticum, quī ā quattuor portābātur.

4 Et cum nōn possent offerre eum illī prae **turbā**, nūdāvērunt tēctum, ubi erat, et perfodientēs summittunt grabātum, in quō paralyticus iacēbat.

5 Cum vīdisset autem **Iēsus** fidem illōrum, ait paralyticō: “ Fīlī, dīmittuntur **peccāta** **tua** ”.

6 Erant autem **illīc** quīdam dē **scrībīs** sedentēs et cōgitantēs in cordibus **suīs**:

7 “ Quid **hīc** sīc loquitur? Blasphēmat! **Quis** potest **dīmittere** **peccāta** **nisi** **sōlus** Deus? ”.

8 Quō statim cognitō **Iēsus** spīritū suō quia sīc cōgitārent intrā sē, dīcit illīs: “ Quid **ista** **cōgitātis** in cordibus vestrīs?

9 Quid **est** facilius, **dīcere** paralyticō: “Dīmittuntur **peccāta** **tua**”, an **dīcere**: “Surge et tolle grabātum tuum et ambulā”?

10 Ut autem sciātis quia potestātem habet Fīlius hominis interra dīmittendī **peccātā** — ait paralyticō - :

11 Tibi **dīcō**: Surge, tolle grabātum tuum et **vāde** in domum tuam ”.

12 Et surrēxit et prōtinus sublātō grabātō abiit **cōram** omnibus, **ita** ut admīrārentur omnēs et glōrificārent Deum dīcentēs: “ Numquam sīc vīdimus! ”.

13 Et **ēgressus** **est** rūrsus ad mare; **omnis**que **turba** veniēbat ad eum, et docēbat eōs.

14 Et cum praeterīret, vīdit **Levīn** Alphaēī sedentem ad teloneum et ait illī: “ **Sequēre** mē ”. Et surgēns secūtus **est** eum.

15 Et factum **est**, cum accumberet in domō illīus, et multī pūblicānī et peccātōrēs simul discumbēbant cum **Iēsu** et discipulīs eius; erant enim multī et sequēbantur eum.

16 Et scrībae **pharīsaeōrum**, videntēs quia mandūcāret cum peccātōribus et pūblicānīs, dīcēbant discipulīs eius: “ Quārē cum pūblicānīs et peccātōribus mandūcat? ”.

17 Et **Iēsus** **hoc** audītō ait illīs: “ Nōn necesse habent sānī medicum, sed quī **male** habent; nōn **vēnī** vocāre iūstōs sed peccātōrēs ”.

18 Et erant discipulī **Iōannis** et **pharīsaeī** ieiūnantēs. Et veniunt et dīcunt illī: “ Cūr discipulī **Iōannis** et discipulī **pharīsaeōrum** ieiūnant, tuī autem discipulī nōn ieiūnant? ”.

19 Et ait illīs **Iēsus**: “ Numquid possunt convīvae nūptiārum, quamdiū **spōnsus** cum illīs **est**, ieiūnāre? Quantō tempore habent sēcum spōnsum, nōn possunt ieiūnāre;

20 venient autem diēs, cum auferētur ab eīs **spōnsūs**, et tunc ieiūnābunt in **illā** **diē**.

21 Nēmō assūmentum pannī **rudis** assuit vestīmentō veterī; aliōquīn supplēmentum aufert aliquid ab eō, novum ā veterī, et peior **scissūra** fit.

22 Et nēmō mittit vīnum novellum in utrēs veterēs, aliōquīn dīrumpet vīnum utrēs et vīnum perit et utrēs; sed vīnum novum in utrēs novōs ”.

23 Et factum **est**, cum ipse sabbatīs ambulāret per **sata**, discipulī eius coepērunt praegredī vellentēs spīcās.

24 **Pharīsaeī** autem dīcēbant **eī**: “ Ecce, quid faciunt sabbatīs, quod nōn licet? ”.

25 Et ait illīs: “ Numquam lēgistis quid fēcerit Dāvīd, quandō necessitātem habuit et ēsuriit ipse et quī cum eō erant?

26 Quōmodo introīvit in domum Deī sub Abiathar prīncipe sacerdōtum et pānēs prōpositiōnis mandūcāvit, quōs nōn licet mandūcāre **nisi** sacerdōtibus, et **dedit** etiam eīs, quī cum eō erant? ”.

27 Et dīcēbat eīs: “ Sabbatum propter hominem factum **est**, et nōn homō propter sabbatum;

28 itaque dominus **est** Fīlius hominis etiam sabbatī ”.

3

1 Et introīvit iterum in synagōgam. Et erat ibi homō habēns **manum** āridam;

2 et observābant eum, sī sabbatīs cūrāret illum, ut accūsārent eum.

3 Et ait hominī habentī **manum** āridam: “ Surge in **medium** ”.

4 Et dīcit eīs: “ Licet sabbatīs **bene** facere an **male**? Animam salvam facere an **perdere**? ”. At illī tacēbant.

5 Et circumspiciēns eōs cum **īrā**, contrīstātus super caecitāte **cordis** eōrum, dīcit hominī: “ Extende **manum** ”. Et extendit, et **restitūta** **est** **manus** eius.

6 Et exeuntēs **pharisaeī** statim cum hērōdiānīs cōnsilium faciēbant adversus eum quōmodo eum perderent.

7 Et **Iēsus** cum discipulīs **suīs** sēcessit ad mare. Et **multa** **turba** ā **Galilaeā** **secūta** **est** et ā **Iūdaeā**

8 et ab Hierosolymīs et ab **Idūmaeā**; et, quī trāns Iordānem et circā Tyrum et Sidōnem, multitūdō **magna**, audientēs, quae faciēbat, vēnērunt ad eum.

9 Et dīxit discipulīs **suīs**, ut **nāviculā** sibi praestō **esset** propter turbam, nē comprimerent eum.

10 Multōs enim sānāvit, **ita** ut irruerent in eum, ut illum tangerent, quotquot habēbant **plāgās**.

11 Et **spīritūs** immundī, cum illum vidēbant, prōcidēbant **eī** et clāmābant dīcentēs: “ Tū **es** Fīlius Deī! ”.

12 Et vehementer comminābātur eīs, nē manifestārent illum.

13 Et ascendit in montem et vocat ad sē, quōs voluit ipse, et vēnērunt ad eum.

14 Et fēcit Duodecim, ut **essent** cum illō, et ut mitteret eōs **praedicāre**

15 habentēs potestātem ēiciendī daemonia:

16 et imposuit Simōnī **nōmen** Petrum;

17 et Iacobum Zebedaēī et Iōannem frātrem Iacobī, et imposuit eīs **nōmina** Boanergēs, quod **est** Fīliī tonitruī;

18 et Andream et Philippum et Bartholomaeum et Matthaeum et Thomam et Iacobum Alphaēī et Thaddaeum et Simōnem Chananaeum

19 et Iūdam Iscarioth, quī et trādidit illum.

20 Et **venit** ad domum; et **convenit** iterum **turba**, **ita** ut nōn possent neque pānem mandūcāre.

21 Et cum audīssent **suī**, exiērunt **tenēre** eum; dīcēbant enim: “ In furōrem **versus** **est** ”.

22 Et scrībae, quī ab Hierosolymīs dēscenderant, dīcēbant: “ Beelzebul habet ” et: “ In prīncipe daemonum ēicit daemonia ”.

23 Et **convocātis** eīs, in parabolīs dīcēbat illīs: “ Quōmodo potest Satanās Satānam ēicere?

24 Et sī rēgnum in sē dīvidātur, nōn potest stāre rēgnum illud;

25 et sī **domus** in sēmetipsam dispertiātur, nōn poterit **domus** **illa** stāre.

26 Et sī Satanās cōnsurrēxit in sēmetipsum et dispertītus **est**, nōn potest stāre, sed fīnem habet.

27 Nēmō autem potest in domum **fortis** **ingressus** vāsa eius dīripere, **nisi** prius fortem alliget; et tunc domum eius dīripiet.

28 Āmēn **dīcō** vōbīs: Omnia dīmittentur fīliīs hominum **peccāta** et blasphēmiae, quibus blasphēmāverint;

29 quī autem blasphēmāverit in Spīritum Sānctum, nōn habet remissiōnem in aeternum, sed reus **est** aeternī dēlictī ”.

30 Quoniam dīcēbant: “ **Spīritum** immundum habet ”.

31 Et **venit** māter eius et frātrēs eius, et **foris** stantēs mīsērunt ad eum vocantēs eum.

32 Et sedēbat circā eum **turba**, et dīcunt **eī**: “ Ecce māter **tua** et frātrēs tuī et sorōrēs tuae **foris** quaerunt tē ”.

33 Et respondēns eīs ait: “ Quae **est** māter **mea** et frātrēs meī? ”.

34 Et circumspiciēns eōs, quī in circuitū eius sedēbant, ait: “ Ecce māter **mea** et frātrēs meī.

35 Quī enim fēcerit voluntātem Deī, **hic** frāter meus et soror **mea** et māter **est** ”.

4

1 Et iterum coepit docēre ad mare. Et congregātur ad eum **turba** **plūrima**, **ita** ut in nāvem ascendēns sedēret in marī, et **omnis** **turba** circā mare super terram erant.

2 Et docēbat eōs in parabolīs **multa** et dīcēbat illīs in **doctrīnā** **suā**:

3 “ **Audīte**. Ecce exiit sēmināns ad sēminandum.

4 Et factum **est**, dum sēminat, aliud **cecidit** circā viam, et vēnērunt volucrēs et comēdērunt illud.

5 Aliud **cecidit** super **petrōsa**, ubi nōn habēbat terram multam, et statim exortum **est**, quoniam nōn habēbat altitūdinem terrae;

6 et quandō **exortus** **est** sōl, exaestuāvit et, eō quod nōn habēret rādīcem, exāruit.

7 Et aliud **cecidit** in spīnās, et ascendērunt spīnae et suffōcāvērunt illud, et frūctum nōn **dedit**.

8 Et **alia** **cecidērunt** in terram bonam et dabant frūctum: ascendēbant et crēscēbant et afferēbant ūnum trīgintā et ūnum sexāgintā et ūnum centum ”.

9 Et dīcēbat: “ Quī habet aurēs audiendī, audiat ”.

10 Et cum **esset** **singulārīs**, interrogāvērunt eum hī, quī circā eum erant cum Duodecim, parabolās.

11 Et dīcēbat eīs: “ Vōbīs datum **est** mystērium rēgnī Deī; illīs autem, quī **foris** sunt, in parabolīs omnia fīunt,

12 ut videntēs videant et nōn videant,

et audientēs audiant et nōn intellegant,

nē quandō convertantur,

et dīmittātur eīs ”.

13 Et ait illīs: “ **Nescītis** parabolam hanc, et quōmodo omnēs parabolās cognōscētis?

14 Quī sēminat, verbum sēminat.

15 Hī autem sunt, quī circā viam, ubi sēminātur verbum: et cum audierint, cōnfestim **venit** Satanās et aufert verbum, quod sēminātum **est** in eōs.

16 Et hī sunt, quī super **petrōsā** sēminantur: quī cum audierint verbum, statim cum gaudiō accipiunt illud

17 et nōn habent rādīcem in sē, sed temporālēs sunt; deinde **ortā** trībulātiōne vel persecūtiōne propter verbum, cōnfestim scandalizantur.

18 Et aliī sunt, quī in spīnīs sēminantur: hī sunt, quī verbum audiērunt,

19 et aerumnae saeculī et dēceptiō dīvitiārum et circā **reliquā** concupiscentiae introeuntēs suffōcant verbum, et **sine** frūctū efficitur.

20 Et hī sunt, quī super terram bonam sēminātī sunt: quī audiunt verbum et suscipiunt et fructificant ūnum trīgintā et ūnum sexāgintā et ūnum centum ”.

21 Et dīcēbat illīs: “ Numquid **venit** **lucerna**, ut sub modiō pōnātur aut sub **lectō**? **Nōnne** ut super candēlābrum pōnātur?

22 Nōn enim **est** aliquid absconditum, **nisi** ut manifestētur, nec factum **est** occultum, **nisi** ut in **pālam** veniat.

23 Sī **quis** habet aurēs audiendī, audiat ”.

24 Et dīcēbat illīs: “ Vidēte quid audiātis. In **quā** **mēnsūrā** mēnsī **fueritis**, remētiētur vōbīs et adiciētur vōbīs.

25 Quī enim habet, dabitur illī; et, quī nōn habet, etiam quod habet, auferētur ab illō ”.

26 Et dīcēbat: “ Sīc **est** rēgnum Deī, quemadmodum sī homō iaciat sēmentem in terram

27 et dormiat et exsurgat nocte ac **diē**, et sēmen germinet et incrēscat, dum nescit ille.

28 Ultrō **terra** fructificat prīmum herbam, deinde spīcam, deinde plēnum frūmentum in **spīcā**.

29 Et cum sē prōdūxerit **frūctūs**, statim mittit falcem, quoniam **adest** **messis** ”.

30 Et dīcēbat: “ Quōmodo assimilābimus rēgnum Deī aut in **quā** **parabolā** pōnēmus illud?

31 Sīcut grānum **sināpis**, quod cum sēminātum fuerit in **terrā**, minus **est** omnibus sēminibus, quae sunt in **terrā**;

32 et cum sēminātum fuerit, ascendit et fit maius omnibus holeribus et facit rāmōs magnōs, **ita** ut possint sub **umbrā** eius avēs caelī habitāre ”.

33 Et tālibus multīs parabolīs loquēbātur eīs verbum, prout poterant audīre;

34 **sine** **parabolā** autem nōn loquēbātur eīs. Seorsum autem discipulīs **suīs** disserēbat omnia.

35 Et ait illīs **illā** **diē**, cum **sērō** **esset** factum: “ Trānseāmus contrā ”.

36 Et dīmittentēs turbam, assūmunt eum, ut erat in nāvī; et aliae nāvēs erant cum illō.

37 Et exorītur **procella** **magna** ventī, et **flūctūs** sē mittēbant in nāvem, **ita** ut iam implērētur **nāvis**.

38 Et erat ipse in puppī suprā cervīcal dormiēns; et excitant eum et dīcunt **eī**: “ Magister, nōn ad tē pertinet quia **perīmus**? ”.

39 Et exsurgēns comminātus **est** ventō et dīxit marī: “ Tacē, obmūtēsce! ”. Et cessāvit ventus, et **facta** **est** tranquillitās **magna**.

40 Et ait illīs: “ Quid timidī **estis**? Necdum habētis fidem? ”.

41 Et timuērunt magnō timōre et dīcēbant ad alterutrum: “ **Quis** putās **est** iste, quia et ventus et mare oboediunt **eī**? ”.

5

1 Et vēnērunt trāns **fretum** **maris** in regiōnem Gerasēnōrum.

2 Et exeunte eō dē nāvī, statim occurrit **eī** dē monumentīs homō in spīritū immundō,

3 quī domicilium habēbat in monumentīs; et neque catēnīs iam quisquam eum poterat ligāre,

4 quoniam saepe compedibus et catēnīs **vīnctus** dīrūpisset catēnās et compedēs comminuisset, et nēmō poterat eum domāre;

5 et semper nocte ac **diē** in monumentīs et in montibus erat clāmāns et **concidēns** sē lapidibus.

6 Et vidēns **Iēsum** ā **longē** cucurrit et adōrāvit eum

7 et clāmāns vōce **magnā** dīcit: “ Quid mihi et tibi, **Iēsu**, fīlī Deī Altissimī? Adiūrō tē per Deum, nē mē torqueās ”.

8 Dīcēbat enim illī: “ Exī, **spīritus** **immundē**, ab homine ”.

9 Et interrogābat eum: “ Quod tibi **nōmen** **est**? ”. Et dīcit **eī**: “ Legiō **nōmen** mihi **est**, quia multī sumus ”.

10 Et dēprecābātur eum multum, nē sē expelleret extrā regiōnem.

11 Erat autem ibi circā montem grex porcōrum magnus pāscēns;

12 et dēprecātī sunt eum dīcentēs: “ Mitte nōs in porcōs, ut in eōs introeāmus ”.

13 Et concessit eīs. Et exeuntēs **spīritūs** immundī introiērunt in porcōs. Et magnō impetū grex ruit per praecipitium in mare, ad duo **milia**, et suffōcābantur in marī.

14 Quī autem pāscēbant eōs, fūgērunt et nūntiāvērunt in cīvitātem et in agrōs; et ēgressī sunt **vidēre** quid **esset** factī.

15 Et veniunt ad **Iēsum**; et vident illum, quī ā daemoniō vexābātur, sedentem, vestītum et sānae **mentis**, eum quī legiōnem habuerat, et timuērunt.

16 Et quī vīderant, nārrāvērunt illīs quāliter factum **esset** **eī**, quī daemonium habuerat, et dē porcīs.

17 Et rogāre eum coepērunt, ut discēderet ā fīnibus eōrum.

18 Cumque ascenderet nāvem, quī daemoniō vexātus fuerat, dēprecābātur eum, ut **esset** cum illō.

19 Et nōn admīsit eum, sed ait illī: “ **Vāde** in domum tuam ad tuōs et annūntiā illīs **quanta** tibi Dominus fēcerit et misertus sit tuī ”.

20 Et abiit et coepit **praedicāre** in Decapolī **quantā** sibi fēcisset **Iēsus**, et omnēs mīrābantur.

21 Et cum trānscendisset **Iēsus** in nāvī rūrsus trāns **fretum**, **convenit** **turba** **multa** ad illum, et erat circā mare.

22 Et **venit** quīdam dē archisynagōgīs nōmine Iaīrus et vidēns eum prōcidit ad **pedēs** eius

23 et dēprecātur eum multum dīcēns: “ **Fīliola** **mea** in extrēmīs **est**; **venī**, impōne **manūs** super eam, ut **salva** sit et vīvat ”.

24 Et abiit cum illō. Et sequēbātur eum **turba** **multa** et comprimēbant illum.

25 Et mulier, quae erat in prōfluviō sanguinis annīs duodecim

26 et fuerat **multa** **perpessa** ā complūribus medicīs et ērogāverat omnia **sua** nec quidquam prōfēcerat, sed **magis** dēterius habēbat,

27 cum audīsset dē **Iēsu**, **venit** in **turbā** retrō et tetigit vestīmentum eius;

28 dīcēbat enim: “ Sī vel vestīmenta eius tetigerō, **salva** **erō** ”.

29 Et cōnfestim siccātus **est** fōns sanguinis eius, et sēnsit corpore quod **sānāta** **esset** ā **plāgā**.

30 Et statim **Iēsus** cognōscēns in sēmetipsō virtūtem, quae exierat dē eō, conversus ad turbam aiēbat: “ **Quis** tetigit vestīmenta **mea**? ”.

31 Et dīcēbant **eī** discipulī **suī**: “ Vidēs turbam comprimentem tē et **dīcis**: “**Quis** mē tetigit?” ”.

32 Et circumspiciēbat **vidēre** eam, quae **hoc** fēcerat.

33 Mulier autem timēns et tremēns, sciēns quod factum **esset** in sē, **venit** et prōcidit ante eum et dīxit **eī** omnem vēritātem.

34 Ille autem dīxit **eī**: “ **Fīlia**, **fidēs** **tua** tē salvam fēcit. **Vāde** in pāce et **estō** **sāna** ā **plāgā** **tuā** ”.

35 Adhūc eō loquente, veniunt ab archisynagōgō dīcentēs: “ **Fīlia** **tua** **mortua** **est**; quid **ultrā** vexās magistrum? ”.

36 **Iēsus** autem, verbō, quod dīcēbātur, audītō, ait archisynagōgō: “ Nōlī timēre; tantummodo crēde! ”.

37 Et nōn admīsit quemquam sequī sē **nisi** Petrum et Iacobum et Iōannem frātrem Iacobī.

38 Et veniunt ad domum archisynagōgī; et videt tumultum et flentēs et eiulantēs multum,

39 et **ingressus** ait eīs: “ Quid turbāminī et **plōrātis**? **Puella** nōn **est** **mortua**, sed dormit ”.

40 Et irrīdēbant eum. Ipse vērō, ēiectīs omnibus, assūmit patrem puellae et mātrem et, quī sēcum erant, et ingreditur, ubi erat **puella**;

41 et tenēns **manum** puellae ait illī: “ Talitha, qum! ” — quod **est** interpretātum: “ **Puella**, tibi **dīcō**: Surge! ” - .

42 Et cōnfestim surrēxit **puella** et ambulābat; erat enim annōrum duodecim. Et obstupuērunt continuō stupōre magnō.

43 Et praecēpit illīs vehementer, ut nēmō id scīret, et dīxit darī illī mandūcāre.

6

1 Et **ēgressus** **est** inde et **venit** in patriam suam, et sequuntur illum discipulī **suī**.

2 Et factō sabbatō, coepit in **synagōgā** docēre; et multī audientēs admīrābantur dīcentēs: “ Unde huic haec, et quae **est** **sapientia**, quae **data** **est** illī, et virtūtēs tālēs, quae per **manūs** eius efficiuntur?

3 **Nōnne** iste **est** faber, fīlius **Mariae** et frāter Iacobī et Iosētis et Iūdae et Simōnis? Et **nōnne** sorōrēs eius **hic** nōbīscum sunt? ”. Et scandalizābantur in illō.

4 Et dīcēbat eīs **Iēsus**: “ Nōn **est** **prophēta** **sine** **honōre** **nisi** in **patriā** **suā** et in cognātiōne **suā** et in domō **suā** ”.

5 Et nōn poterat ibi virtūtem ūllam facere, **nisi** paucōs īnfirmōs impositīs manibus cūrāvit;

6 et mīrābātur propter incrēdulitātem eōrum.

Et circumībat castella in circuitū docēns.

7 Et convocat Duodecim et coepit eōs **mittere** bīnōs et dabat illīs potestātem in **spīritūs** immundōs;

8 et praecēpit eīs, nē quid tollerent in **viā** **nisi** virgam tantum: nōn pānem, nōn pēram neque in **zōnā** aes,

9 sed ut calcearentur sandaliīs et nē induerentur duābus tunicīs.

10 Et dīcēbat eīs: “ Quōcumque **introierītis** in domum, **illīc** manēte, dōnec exeātis inde.

11 Et quīcumque locus nōn recēperit vōs nec audierint vōs, exeuntēs inde excutite pulverem dē pedibus vestrīs in testimōnium illīs ”.

12 Et exeuntēs praedicāvērunt, ut paenitentiam agerent;

13 et daemonia **multa** ēiciēbant et ungēbant oleō multōs aegrōtōs et sānābant.

14 Et audīvit Hērōdēs rēx; manifēstum enim factum **est** **nōmen** eius. Et dīcēbant: “ Iōannēs **Baptista** resurrēxit ā mortuīs, et proptereā inoperantur virtūtēs in illō ”.

15 **Aliī** autem dīcēbant: “ **Ēlias** **est** ”. **Aliī** vērō dīcēbant: “ **Prophēta** **est**, quasi ūnus ex **prophētīs** ”.

16 Quō audītō, Hērōdēs aiēbat: “ Quem ego dēcollāvī Iōannem, **hic** resurrēxit! ”.

17 Ipse enim Hērōdēs mīsit ac tenuit Iōannem et vīnxit eum in carcere propter Herodiadem uxōrem Philippī frātris **suī**, quia dūxerat eam.

18 Dīcēbat enim Iōannēs Hērōdī: “ Nōn licet tibi habēre uxōrem frātris tuī ”.

19 Herodīās autem īnsidiābātur illī et volēbat **occīdere** eum nec poterat:

20 Hērōdēs enim metuēbat Iōannem, sciēns eum **virum** iūstum et sānctum, et cūstōdiēbat eum, et, audītō eō, multum haesitābat et libenter eum audiēbat.

21 Et cum diēs opportūnus **accidisset**, quō Hērōdēs nātālī suō cēnam fēcit prīncipibus **suīs** et tribūnīs et prīmīs Galilaeae,

22 cumque introīsset **fīlia** ipsīus Herodiadis et saltāsset, placuit Hērōdī simulque recumbentibus. Rēx ait puellae: “ Pete ā mē, quod vīs, et dabō tibi ”.

23 Et iūrāvit illī multum: “ Quidquid **petierīs** ā mē, dabō tibi, usque ad dīmidium rēgnī meī ”.

24 Quae cum exīsset, dīxit mātrī suae: “ Quid petam? ”. At **illa** dīxit: “ Caput **Iōannis** Baptistae ”.

25 Cumque introīsset statim cum festīnātiōne ad rēgem, petīvit dīcēns: “ Volō ut prōtinus dēs mihi in discō caput **Iōannis** Baptistae ”.

26 Et contrīstātus rēx, propter iūsiūrandum et propter recumbentēs nōluit eam dēcipere;

27 et statim missō spiculātōre rēx praecēpit afferrī caput eius. Et abiēns dēcollāvit eum in carcere

28 et attulit caput eius in discō; et **dedit** illud puellae, et **puella** **dēdit** illud mātrī suae.

29 Quō audītō, discipulī eius vēnērunt et tulērunt corpus eius et posuērunt illud in monumentō.

30 Et convenientēs apostolī ad **Iēsum** renūntiāvērunt illī omnia, quae ēgerant et docuerant.

31 Et ait illīs: “ Venīte vōs ipsī seorsum in dēsertum locum et requiēscite pusillum ”. Erant enim, quī veniēbant et redībant, multī, et nec mandūcandī spatium habēbant.

32 Et abiērunt in nāvī in dēsertum locum seorsum.

33 Et vīdērunt eōs abeuntēs et cognōvērunt multī; et pedestre dē omnibus cīvitātibus concurrērunt illūc et praevēnērunt eōs.

34 Et exiēns vīdit multam turbam et misertus **est** super eōs, quia erant sīcut ovēs nōn habentēs pāstōrem, et coepit docēre illōs **multa**.

35 Et cum iam **hōra** **multa** **facta** **esset**, accessērunt discipulī eius dīcentēs: “ Dēsertus **est** locus **hic**, et **hōra** iam **est** **multa**;

36 dīmitte illōs, ut euntēs in vīllās et vīcōs in circuitū emant sibi, quod mandūcent ”.

37 Respondēns autem ait illīs: “ **Date** illīs vōs mandūcāre ”. Et dīcunt **eī**: “ Euntēs emāmus dēnāriīs **ducentīs** pānēs et dabimus eīs mandūcāre? ”.

38 Et dīcit eīs: “ Quot pānēs habētis? **Īte**, vidēte ”. Et cum cognōvissent, dīcunt: “ Quīnque et duōs piscēs ”.

39 Et praecēpit illīs, ut **accumbere** facerent omnēs secundum contubernia super viride fēnum.

40 Et discubuērunt secundum āreās per centēnōs et per quīnquāgēnōs.

41 Et acceptīs quīnque pānibus et duōbus piscibus, intuēns in caelum benedīxit et frēgit pānēs et dabat discipulīs **suīs**, ut pōnerent ante eōs; et duōs piscēs dīvīsit omnibus.

42 Et mandūcāvērunt omnēs et saturātī sunt;

43 et sustulērunt fragmenta duodecim cophinōs plēnōs, et dē piscibus.

44 Et erant, quī mandūcāvērunt pānēs, quīnque **mīlia** **virōrum**.

45 Et statim coēgit discipulōs suōs **ascendere** nāvem, ut praecēderent trāns **fretum** ad Bethsaidam, dum ipse dīmitteret **populum**.

46 Et cum dīmīsisset eōs, abiit in montem **ōrāre**.

47 Et cum **sērō** factum **esset**, erat **nāvis** in **mediō** marī, et ipse **sōlus** in **terrā**.

48 Et vidēns eōs labōrantēs in rēmigandō, erat enim ventus contrārius eīs, circā quārtam vigiliam **noctis** **venit** ad eōs ambulāns super mare et volēbat praeterīre eōs.

49 At illī, ut vīdērunt eum ambulantem super mare, putāvērunt phantasma **esse** et exclāmāvērunt;

50 omnēs enim eum vīdērunt et conturbātī sunt. Statim autem **locūtus** **est** cum eīs et dīcit illīs: “ Cōnfīdite, ego sum; nōlīte timēre! ”.

51 Et ascendit ad illōs in nāvem, et cessāvit ventus. Et valdē nimis intrā sē stupēbant;

52 nōn enim intellēxerant dē pānibus, sed erat cor illōrum obcaecātum.

53 Et cum trānsfretāssent in terram, pervēnērunt Gennesaret et applicuērunt.

54 Cumque ēgressī **essent** dē nāvī, continuō cognōvērunt eum

55 et percurrentēs ūniversam regiōnem illam coepērunt in grabātīs eōs, quī sē **male** habēbant, circumferre, ubi audiēbant eum **esse**.

56 Et quōcumque introībat in vīcōs aut in cīvitātēs vel in vīllās, in **platēīs** pōnēbant īnfirmōs; et dēprecābantur eum, ut vel fimbriam vestīmentī eius tangerent; et, quotquot tangēbant eum, salvī fīēbant.

7

1 Et conveniunt ad eum **pharisaeī** et quīdam dē **scrībīs** venientēs ab Hierosolymīs;

2 et cum vīdissent quōsdam ex discipulīs eius commūnibus manibus, id **est** nōn lōtīs, mandūcāre pānēs

3 — **pharisaeī** enim et omnēs Iūdaeī, **nisi** pugillō lavent **manūs**, nōn mandūcant, tenentēs trāditiōnem seniōrum;

4 et ā forō **nisi** baptīzentur, nōn comedunt; et **alia** **multa** sunt, quae accēpērunt **servanda**: baptismata calicum et urceōrum et aerāmentōrum et **lectōrum** —

5 et interrogant eum **pharisaeī** et scrībae: “ Quārē discipulī tuī nōn ambulant iuxtā trāditiōnem seniōrum, sed commūnibus manibus mandūcant pānem? ”.

6 At ille dīxit eīs: “ **Bene** prophētāvit Īsaiās dē vōbīs hypocritīs, sīcut scrīptum **est**:

“**Populus** **hic** labiīs mē honōrat,

cor autem eōrum **longē** **est** ā mē;

7 in vānum autem mē colunt

docentēs doctrīnās **praecepta** hominum”.

8 Relinquentēs mandātum Deī tenētis trāditiōnem hominum ”.

9 Et dīcēbat illīs: “ **Bene** irritum facitis praeceptum Deī, ut trāditiōnem vestram servētis.

10 Moysēs enim dīxit: “**Honōra** patrem tuum et mātrem tuam” et: “Quī maledīxerit patrī aut mātrī, morte moriātur”;

11 vōs autem dīcitis: “Sī dīxerit homō patrī aut mātrī: Corban, quod **est** dōnum, quodcumque ex mē tibi prōfuerit”,

12 **ultrā** nōn permittitis **eī** facere quidquam patrī aut mātrī

13 rescindentēs verbum Deī per trāditiōnem vestram, quam trādidistis; et similia huiusmodī **multa** facitis ”.

14 Et **advocātā** iterum **turbā**, dīcēbat illīs: “ **Audīte** mē, omnēs, et intellegite:

15 Nihil **est** extrā hominem introiēns in eum, quod possit

eum coinquināre; sed quae dē homine prōcēdunt, **illa** sunt, quae coinquinant hominem! ”.

(16) 17 Et cum introīsset in domum ā **turbā**, interrogābant eum discipulī eius parabolam.

18 Et ait illīs: “ Sīc et vōs imprūdentēs **estis**? Nōn intellegitis quia omne extrīnsecus introiēns in hominem nōn potest eum coinquināre,

19 quia nōn introit in cor eius sed in ventrem et in sēcessum exit? ”, pūrgāns omnēs **ēscās**.

20 Dīcēbat autem: “ Quod dē homine exit, illud coinquinat hominem;

21 ab intus enim dē **corde** hominum cōgitātiōnēs **malae** prōcēdunt, fornicātiōnēs, fūrta, homicīdia,

22 adulteria, avāritiae, nēquitiae, dolus, **impudīcitia**, oculus **malus**, **blasphēmia**, **superbia**, **stultitia**:

23 omnia haec **mala** ab intus prōcēdunt et coinquinant hominem ”.

24 **Inde** autem surgēns abiit in fīnēs Tyrī et **Sidōnis**. Et **ingressus** domum nēminem voluit scīre et nōn potuit **latēre**.

25 Sed statim ut audīvit dē eō mulier, cuius habēbat **fīlia** spīritum immundum, veniēns prōcidit ad **pedēs** eius.

26 Erat autem mulier **Graecā**, **Syrophoenissa** genere. Et rogābat eum, ut daemonium ēiceret dē **fīliā** eius.

27 Et dīcēbat illī: “ **Sine** prius saturārī fīliōs; nōn **est** enim bonum **sūmere** pānem fīliōrum et **mittere** catellīs ”.

28 At **illa** respondit et dīcit **eī**: “ Domine, etiam catellī sub **mēnsā** comedunt dē mīcīs puerōrum ”.

29 Et ait illī: “ Propter hunc sermōnem **vāde**; exiit daemonium dē **fīliā** **tuā** ”.

30 Et cum abīsset domum suam, **invēnit** puellam iacentem suprā **lectum** et daemonium exīsse.

31 Et iterum exiēns dē fīnibus Tyrī **venit** per Sidōnem ad mare Galilaeae inter mediōs fīnēs Decapolēōs.

32 Et addūcunt **eī** surdum et mūtum et dēprecantur eum, ut impōnat illī **manum**.

33 Et apprehendēns eum dē **turbā** seorsum mīsit digitōs suōs in auriculās eius et exspuēns tetigit linguam eius

34 et suspiciēns in caelum ingemuit et ait illī: “ Effetha ”, quod **est**: “ Adaperīre ”.

35 Et statim apertae sunt aurēs eius, et solūtum **est** vinculum linguae eius, et loquēbātur **rēctē**.

36 Et praecēpit illīs, nē cui dīcerent; quantō autem eīs praecipiēbat, tantō **magis** plūs praedicābant.

37 Et eō amplius admīrābantur dīcentēs: “ **Bene** omnia fēcit, et surdōs facit audīre et mūtōs loquī! ”.

8

1 In illīs diēbus iterum cum **turbā** **multa** **esset** nec habērent, quod mandūcārent, **convocātīs** discipulīs, ait illīs:

2 “ Misereor super turbam, quia iam trīduō sustinent mē nec habent, quod mandūcent;

3 et sī dīmīserō eōs ieiūnōs in domum suam, dēficient in **viā**; et quīdam ex eīs dē **longē** vēnērunt ”.

4 Et respondērunt **eī** discipulī **suī**: “ Unde istōs poterit **quis** **hīc** saturāre pānibus in sōlitūdine? ”.

5 Et interrogābat eōs: “ Quot pānēs habētis? ”. Quī dīxērunt: “ Septem ”.

6 Et praecipit turbae **discumbere** suprā terram; et accipiēns septem pānēs, grātiās agēns frēgit et dabat discipulīs **suīs**, ut appōnerent; et apposuērunt turbae.

7 Et habēbant pisciculōs paucōs; et benedīcēns eōs, iussit hōs **quoque** appōnī.

8 Et mandūcāvērunt et saturātī sunt; et sustulērunt, quod superāverat dē fragmentīs, septem sportās.

9 Erant autem quasi quattuor **mīlia**. Et dīmīsit eōs.

10 Et statim ascendēns nāvem cum discipulīs **suīs** **venit** in partēs Dalmanuthā.

11 Et exiērunt **pharīsaeī** et coepērunt **conquīrere** cum eō quaerentēs ab illō signum dē caelō, tentantēs eum.

12 Et ingemīscēns spīritū suō ait: “ Quid generātiō **ista** quaerit signum? Āmēn **dīcō** vōbīs: Nōn dabitur generātiōnī istī signum ”.

13 Et dīmittēns eōs, iterum ascendēns abiit trāns **fretum**.

14 Et **oblītī** sunt **sūmere** pānēs et **nisi** ūnum pānem nōn habēbant sēcum in nāvī.

15 Et praecipiēbat eīs dīcēns: “ Vidēte, cavēte ā fermentō **pharisaeōrum** et fermentō **Hērōdis**! ”.

16 Et disputābant ad invicem, quia pānēs nōn habērent.

17 Quō cognitō, ait illīs: “ Quid **disputātis**, quia pānēs nōn habētis? Nōndum cognōscitis nec intellegitis? Caecātum habētis cor vestrum?

18 Oculōs habentēs nōn vidētis, et aurēs habentēs nōn **audītis**? Nec recordāminī,

19 quandō quīnque pānēs frēgī in quīnque **mīlia**, quot cophinōs fragmentōrum plēnōs sustulistis? ”. Dīcunt **eī**: “ Duodecim ”.

20 “ Quandō illōs septem in quattuor **mīlia**, quot sportās plēnās fragmentōrum tulistis? ”. Et dīcunt **eī**: “ Septem ”.

21 Et dīcēbat eīs: “ Nōndum intellegitis? ”.

22 Et veniunt Bethsaida. Et addūcunt **eī** caecum et rogant eum, ut illum tangat.

23 Et apprehendēns **manum** caecī ēdūxit eum extrā vīcum; et exspuēns in oculōs eius, impositīs manibus **eī**, interrogābat eum: “ Vidēs aliquid? ”.

24 Et aspiciēns dīcēbat: “ Videō hominēs, quia velut arborēs videō ambulantēs ”.

25 Deinde iterum imposuit **manūs** super oculōs eius; et coepit **vidēre** et restitūtus **est** et vidēbat **clārē** omnia.

26 Et mīsit illum in domum suam dīcēns: “ Nec in vīcum **introierīs** ”.

27 Et **ēgressus** **est** **Iēsus** et discipulī eius in castella **Caesarēae** Philippī; et in **viā** interrogābat discipulōs suōs dīcēns eīs: “ Quem mē dīcunt **esse** hominēs? ”.

28 Quī respondērunt illī dicentcs: “ Iōannem Baptistam, aliī Eliam, aliī vērō ūnum dē **prophētīs** ”.

29 Et ipse interrogābat eōs: “ Vōs vērō quem mē dīcitis **esse**? ”. Respondēns Petrus ait **eī**: “ Tū **es** Chrīstus ”.

30 Et comminātus **est** eīs, nē cui dīcerent dē illō.

31 Et coepit docēre illōs: “ Oportet Fīlium hominis **multa** patī et reprobārī ā seniōribus et ā summīs sacerdōtibus et **scrībīs** et **occīdī** et post trēs diēs **resurgere** ”;

32 et **palam** verbum loquēbātur. Et apprehendēns eum Petrus coepit increpāre eum.

33 Quī conversus et vidēns discipulōs suōs comminātus **est** Petrō et dīcit: “ **Vade** retrō mē, Satāna, quoniam nōn **sapis**, quae Deī sunt, sed quae sunt hominum ”.

34 Et **convocātā** **turbā** cum discipulīs **suīs**, dīxit eīs: “ Sī **quis** vult post mē sequī, dēneget sēmetipsum et tollat crucem suam et sequātur mē.

35 Quī enim voluerit animam suam salvam facere, perdet eam; quī autem perdiderit animam suam propter mē et ēvangelium, salvam eam faciet.

36 Quid enim prōdest hominī, sī lucrētur mundum **tōtum** et dētrīmentum faciat animae suae?

37 Quid enim dabit homō commūtātiōnem prō **animā** **suā**?

38 Quī enim mē cōnfūsus fuerit et **mea** verba in generātiōne **ista** **adulterā** et peccātrīce, et Fīlius hominis cōnfundētur eum, cum vēnerit in **glōriā** Patrīs **suī** cum angelīs sānctīs ”.

9

1 Et dīcēbat illīs: “ Āmēn **dīcō** vōbīs: Sunt quīdam dē **hīc** stantibus, quī nōn gustābunt mortem, dōnec videant rēgnum Deī vēnisse in virtūte ”.

2 Et post diēs sex assūmit **Iēsus** Petrum et Iacobum et Iōannem, et dūcit illōs in montem excelsum seorsum sōlōs. Et trānsfigūrātus **est** **cōram** ipsīs;

3 et vestīmenta eius **facta** sunt **splendentia**, **candida** nimis, quālia fullō super terram nōn potest tam **candida** facere.

4 Et appāruit illīs **Ēlias** cum Moyse, et erant loquentēs cum **Iēsu**.

5 Et respondēns Petrus ait **Iēsu**: “ Rabbī, bonum **est** nōs **hīc** **esse**; et faciāmus tria tabernācula: tibi ūnum et Moysī ūnum et Eliae ūnum ”.

6 Nōn enim sciēbat quid respondēret; erant enim exterritī.

7 Et **facta** **est** nūbēs obumbrāns eōs, et **venit** vōx dē nūbe: “ **Hic** **est** Fīlius meus **dīlēctus**; **audītē** illum ”.

8 Et statim circumspicientēs nēminem amplius vīdērunt **nisi** **Iēsum** tantum sēcum.

9 Et dēscendentibus illīs dē monte, praecēpit illīs, nē cui, quae vīdissent, nārrārent, **nisi** cum Fīlius hominis ā mortuīs resurrēxerit.

10 Et verbum continuērunt apud sē, conquīrentēs quid **esset** illud: “ ā mortuīs **resurgere** ”.

11 Et interrogābant eum dīcentēs: “ Quid ergō dīcunt scrībae quia Eliam oporteat venīre prīmum? ”.

12 Quī ait illīs: “ **Ēlias** veniēns prīmō, restituit omnia; et quōmodo scrīptum **est** super Fīliō hominis, ut **multa** patiātur et contemnātur?

13 Sed **dīcō** vōbīs: Et **Ēlias** **venit**; et fēcērunt illī, quaecumque volēbant, sīcut scrīptum **est** dē eō ”.

14 Et venientēs ad discipulōs vīdērunt turbam magnam circā eōs et scrībās conquīrentēs cum illīs.

15 Et cōnfestim **omnis** **populus** vidēns eum stupefactus **est**, et accurrentēs salūtābant eum.

16 Et interrogāvit eōs: “ Quid inter vōs conquīritis? ”.

17 Et respondit **eī** ūnus dē **turbā**: “ Magister, attulī fīlium meum ad tē habentem spīritum mūtum;

18 et ubicumque eum apprehenderit, allīdit eum, et spūmat et strīdet dentibus et ārēscit. Et dīxī discipulīs tuīs, ut ēicerent illum, et nōn potuērunt ”.

19 Quī respondēns eīs dīcit: “ Ō generātiō **incrēdula**, quamdiū apud vōs **erō**? Quamdiū vōs patiar? Afferte illum ad mē ”.

20 Et attulērunt illum ad eum. Et cum vīdisset illum, **spīritus** statim conturbāvit eum; et corruēns in terram volūtābātur spūmāns.

21 Et interrogāvit patrem eius: “ Quantum temporis **est**, ex quō **hoc** **eī** **accidit**? ”. At ille ait: “ Ab **īnfantiā**;

22 et frequenter eum etiam in ignem et in aquās mīsit, ut eum perderet; sed sī quid **potes**, adiuvā nōs, misertus nostrī ”.

23 **Iēsus** autem ait illī: “ “Sī **potes**!”. Omnia possibilia crēdentī ”.

24 Et continuō exclāmāns pater puerī aiēbat: “ Crēdō; adiuvā incrēdulitātem meam ”.

25 Et cum vidēret **Iēsus** concurrentem turbam, comminātus **est** spīrituī immundō dīcēns illī: “ **Mūtē** et **surdē** **spīritus**, ego tibi praecipiō: Exī ab eō et amplius nē introeās in eum ”.

26 Et clāmāns et multum discerpēns eum exiit; et **factus** **est** sīcut mortuus, **ita** ut multī dīcerent: “ Mortuus **est**! ”.

27 **Iēsus** autem tenēns **manum** eius ēlevāvit illum, et surrēxit.

28 Et cum introīsset in domum, discipulī eius sēcrētō interrogābant eum: “ Quārē nōs nōn potuimus ēicere eum? ”.

29 Et dīxit illīs: “ **Hoc** **genus** in nūllō potest exīre **nisi** in ōrātiōne ”.

30 Et inde **profectī** peragrābant Galilaeam; nec volēbat quemquam scīre.

31 Docēbat enim discipulōs suōs et dīcēbat illīs: “ Fīlius hominis trāditur in **manūs** hominum, et **occīdent** eum, et occīsus post trēs diēs resurget ”.

32 At illī ignōrābant verbum et timēbant eum interrogāre.

33 Et vēnērunt Capharnāum. Quī cum domī **esset**, interrogābat eōs: “ Quid in **viā** tractābātis? ”.

34 At illī tacēbant. Siquidem inter sē in **viā** disputāverant, **quis** **esset** maior.

35 Et **residēns** vocāvit Duodecim et ait illīs: “ Sī **quis** vult prīmus **esse**, erit omnium novissimus et omnium minister ”.

36 Et accipiēns puerum, statuit eum in **mediō** eōrum; quem ut **complexus** **esset**, ait illīs:

37 “ Quisquis ūnum ex huiusmodī puerīs recēperit in nōmine meō, mē recipit; et, quīcumque mē suscēperit, nōn mē suscipit, sed eum quī mē mīsit ”.

38 Dīxit illī Iōannēs: “ Magister, vīdimus quendam in nōmine tuō ēicientem daemonia, et prohibēbāmus eum, quia nōn sequēbātur nōs ”.

39 **Iēsus** autem ait: “ Nōlīte prohibēre eum. Nēmō **est** enim, quī faciat virtūtem in nōmine meō et possit **cito** **male** loquī dē mē;

40 quī enim nōn **est** adversum nōs, prō nōbīs **est**.

41 Quisquis enim pōtum dederit vōbīs calicem aquae in nōmine, quia Chrīstī **estis**, āmēn **dīcō** vōbīs: Nōn perdet mercēdem suam.

42 Et quisquis scandalizāverit ūnum ex hīs pusillīs crēdentibus in mē, bonum **est** **eī** **magis**, ut circumdētur **mola** **asināria** collō eius, et in mare mittātur.

43 Et sī scandalizāverit tē **manus** **tua**, abscīde illam: bonum **est** tibi dēbilem introīre in vītam, quam duās **manūs** habentem īre in

gehennam, in ignem inexstinguibilem.

(44) 45 Et sī pēs tuus tē scandalizat, amputā illum: bonum **est** tibi claudum introīre in vītam,

quam duōs **pedēs** habentem mittī in gehennam.

(46) 47 Et sī oculus tuus scandalizat tē, ēice eum: bonum **est** tibi luscum introīre in rēgnum Deī, quam duōs oculōs habentem mittī in gehennam,

48 ubi **vermis** eōrum nōn moritur, et **ignis** nōn exstinguitur;

49 **omnis** enim igne saliētur.

50 Bonum **est** sāl; quod sī sāl īnsulsum fuerit, in quō illud condiētis? Habēte in vōbīs sāl et pācem habēte inter vōs ”.

10

1 Et inde exsurgēns **venit** in fīnēs Iūdaeae **ultrā** Iordānem; et conveniunt iterum turbae ad eum, et, sīcut cōnsuēverat, iterum docēbat illōs.

2 Et accēdentēs **pharisaeī** interrogābant eum, sī licet **virō** uxōrem **dīmittere**, tentantēs eum.

3 At ille respondēns dīxit eīs: “ Quid vōbīs praecēpit Moysēs? ”.

4 Quī dīxērunt: “ Moysēs permīsit libellum repudiī **scrībere** et **dīmittere** ”.

5 **Iēsus** autem ait eīs: “ Ad dūritiam **cordis** vestrī scrīpsit vōbīs praeceptum istud.

6 Ab initiō autem creātūrae masculum et fēminam fēcit eōs.

7 Propter **hoc** relinquet homō patrem suum et mātrem et adhaerēbit ad uxorern suam,

8 et erunt duo in carne **ūnā**; itaque iam nōn sunt duo sed **ūna** **carō**.

9 Quod ergō Deus coniūnxit, homō nōn sēparet ”.

10 Et domō iterum discipulī dē **hōc** interrogābant eum.

11 Et dīcit illīs: “ Quīcumque dīmīserit uxōrem suam et aliam dūxerit, adulterium committit in eam;

12 et sī **ipsa** dīmīserit **virum** suum et aliī nūpserit, moechātur ”.

13 Et offerēbant illī parvulōs, ut tangeret illōs; discipulī autem comminābantur eīs.

14 At vidēns **Iēsus**, **indignē** tulit et ait illīs: “ Sinite parvulōs venīre ad mē. Nē **prohibuerītis** eōs; tālium **est** enim rēgnum Deī.

15 Āmēn **dīcō** vōbīs: Quisquis nōn recēperit rēgnum Deī velut parvulus, nōn intrābit in illud ”.

16 Et complexāns eōs benedīcēbat impōnēns **manūs** super illōs.

17 Et cum ēgrederētur in viam, accurrēns quīdam et, **genū** flexō ante eum, rogābat eum: “ Magister bone, quid faciam ut vītam aeternam percipiam? ”.

18 **Iēsus** autem dīxit **eī**: “ Quid mē **dīcis** bonum? Nēmō bonus, **nisi** ūnus Deus.

19 **Praecepta** nōstī: nē **occīdās**, nē adulterēs, nē **fūrēris**, nē falsum testimōnium **dīxerīs**, nē fraudem **fēcerīs**, **honōrā** patrem tuum et mātrem ”.

20 Ille autem dīxit **eī**: “ Magister, haec omnia cōnservāvī ā iuventūte **meā** ”.

21 **Iēsus** autem **intuitus** eum dīlēxit eum et dīxit illī: “ Ūnum tibi deest: **vāde**, quaecumque habēs, vēnde et dā pauperibus et habēbis thēsaurum in caelō; et **vēnī**, **sequere** mē ”.

22 Quī contrīstātus in **hōc** verbō, abiit maerēns: erat enim habēns possessiōnēs multās.

23 Et circumspiciēns **Iēsus** ait discipulīs **suīs**: “ Quam difficile, quī pecūniās habent, in rēgnum Deī introībunt ”.

24 Discipulī autem obstupēscēbant in verbīs eius. At **Iēsus** rūrsus respondēns ait illīs: “ Fīliī, quam diffficile **est** in rēgnum Deī introīre.

25 Facilius **est** camēlum per forāmen **acūs** trānsīre quam dīvitem intrāre in rēgnum Deī ”.

26 Quī **magis** admīrābantur dīcentēs ad sēmetipsōs: “ Et **quis** potest salvus fierī? ”.

27 Intuēns illōs **Iēsus** ait: “ Apud hominēs impossibile **est** sed nōn apud Deum: omnia enim possibilia sunt apud Deum ”.

28 Coepit Petrus **eī** **dīcere**: “ Ecce nōs dīmīsimus omnia et secūtī sumus tē ”.

29 Ait **Iēsus**: “ Āmēn **dīcō** vōbīs: Nēmō **est**, quī relīquerit domum aut frātrēs aut sorōrēs aut mātrem aut patrem aut fīliōs aut agrōs propter mē et propter ēvangelium,

30 quī nōn accipiat centiēs tantum nunc in tempore **hoc**, domōs et frātrēs et sorōrēs et mātrēs et fīliōs et agrōs cum persecūtiōnibus, et in saeculō futūrō vītam aeternam.

31 Multī autem erunt prīmī novissimī, et novissimī prīmī ”.

32 Erant autem in **viā** ascendentēs in Hierosolymam, et praecēdēbat illōs **Iēsus**, et stupēbant; illī autem sequentēs timēbant. Et assūmēns iterum Duodecim coepit illīs **dīcere**, quae **essent** **eī** **ēventūra**:

33 “ Ecce ascendimus in Hierosolymam; et Fīlius hominis trādētur prīncipibus sacerdōtum et **scrībīs**, et damnābunt eum morte et trādent eum gentibus

34 et illūdent **eī** et cōnspuent eum et flagellābunt eum et interficient eum, et post trēs diēs resurget ”.

35 Et accēdunt ad eum Iacobus et Iōannēs fīliī Zebedaēī dīcentēs **eī**: “ Magister, volumus, ut quodcumque **petierīmus** ā tē, faciās nōbīs ”.

36 At ille dīxit eīs: “ Quid vultis, ut faciam vōbīs? ”.

37 Illī autem dīxērunt **eī**: “ Dā nōbīs, ut ūnus ad dexteram tuam et **alius** ad sinistram sedeāmus in **glōriā** **tuā** ”.

38 **Iēsus** autem ait eīs: “ **Nescītis** quid petātis. Potestis **bibere** calicem, quem ego bibō, aut baptismum, quō ego baptīzor, baptīzārī? ”.

39 At illī dīxērunt **eī**: “ Possumus ”. **Iēsus** autem ait eīs: “ Calicem quidem, quem ego bibō, bibētis et baptismum, quō ego baptīzor, baptīzābiminī;

40 **sēdēre** autem ad dexteram meam vel ad sinistram nōn **est** meum dare, sed quibus parātum **est** ”.

41 Et audientēs decem coepērunt indignārī dē Iacobō et Iōanne.

42 Et vocāns eōs **Iēsus** ait illīs: “ **Scītis** quia hī, quī videntur prīncipārī gentibus, dominantur eīs, et prīncipēs eōrum potestātem habent ipsōrum.

43 Nōn **ita** **est** autem in vōbīs, sed quīcumque voluerit fierī maior inter vōs, erit vester minister;

44 et, quīcumque voluerit in vōbīs prīmus **esse**, erit omnium servus;

45 nam et Fīlius hominis nōn **venit**, ut ministrārētur **eī**, sed ut ministrāret et daret animam suam redēmptiōnem prō multīs ”.

46 Et veniunt Ierichum. Et proficīscente eō dē Ierichō et discipulīs eius et **plūrimā** multitūdine, fīlius Tīmaeī Bartimaeus caecus sedēbat iuxtā viam mendīcāns.

47 Quī cum audīsset quia **Iēsus** Nazarēnus **est**, coepit clāmāre et **dīcere**: “ Fīlī Dāvīd **Iēsu**, miserēre meī! ”.

48 Et comminābantur **eī** multī, ut tacēret; at ille multō **magis** clāmābat: “ Fīlī Dāvīd, miserēre meī! ”.

49 Et stāns **Iēsus** dīxit: “ **Vocāte** illum ”. Et vocant caecum dīcentēs **eī**: “ Animaequior **estō**. Surge, vocat tē ”.

50 Quī, prōiectō vestīmentō suō, exsiliēns **venit** ad **Iēsum**.

51 Et respondēns **eī** **Iēsus** dīxit: “ Quid vīs tibi faciam? ”. Caecus autem dīxit **eī**: “ Rabbōnī, ut videam ”.

52 Et **Iēsus** ait illī: “ **Vāde**; **fidēs** **tua** tē salvum fēcit ”. Et cōnfestim vīdit et sequēbātur eum in **viā**.

11

1 Et cum appropinquārent Hierosolymae, Bethphage et Bethāniae ad montem Olīvārum, mittit duōs ex discipulīs **suīs**

2 et ait illīs: “ **Īte** in castellum, quod **est** contrā vōs, et statim introeuntēs illud inveniētis pullum ligātum, super quem nēmō adhūc hominum sēdit; solvite illum et addūcite.

3 Et sī **quis** vōbīs dīxerit: “Quid facitis **hoc**?”, dīcite: “Dominō necessārius **est**, et continuō illum remittit iterum hūc” ”.

4 Et abeuntēs invēnērunt pullum ligātum ante iānuam **foris** in biviō et solvunt eum.

5 Et quīdam dē **illīc** stantibus dīcēbant illīs: “ Quid facitis solventēs pullum? ”.

6 Quī dīxērunt eīs, sīcut dīxerat **Iēsus**; et dīmīsērunt eīs.

7 Et dūcunt pullum ad **Iēsum** et impōnunt illī vestīmenta **sua**; et sēdit super eum.

8 Et multī vestīmenta **sua** strāvērunt in **viā**, aliī autem frondēs, quās **exciderant** in agrīs.

9 Et quī praeībant et quī sequēbantur, clāmābant: “ Hosanna! Benedictus, quī **venit** in nōmine Dominī!

10 Benedictum, quod **venit** rēgnum patris nostrī Dāvīd! Hosanna in excelsīs! ”.

11 Et introīvit Hierosolymam in templum; et circumspectīs omnibus, cum iam **vesperā** **esset** **hōrā**, exīvit in Bethāniam cum Duodecim.

12 Et **alterā** **diē** cum exīrent ā Bethāniā, ēsuriit.

13 Cumque vīdisset ā **longē** fīcum habentem folia, **vēnit** sī quid forte invenīret in **eā**; et cum vēnisset ad eam, nihil **invēnit** praeter folia: nōn enim erat tempus fīcōrum.

14 Et respondēns dīxit **eī**: “ Iam nōn amplius in aeternum quisquam frūctum ex tē mandūcet ”. Et audiēbant discipulī eius.

15 Et veniunt Hierosolymam. Et cum introīsset in templum, coepit ēicere vēndentēs et ementēs in templō et mēnsās nummulāriōrum et cathedrās vēndentium columbās ēvertit;

16 et nōn sinēbat, ut quisquam **vas** trānsferret per templum.

17 Et docēbat dīcēns eīs: “ Nōn scrīptum **est**: “**Domus** **mea** **domus** ōrātiōnis vocābitur omnibus gentibus”? Vōs autem fēcistis eam spēluncam latrōnum ”.

18 Quō audītō, prīncipēs sacerdōtum et scrībae quaerēbant quōmodo eum perderent; timēbant enim eum, quoniam **ūniversa** **turba** admīrābātur super **doctrīnā** eius.

19 Et cum **vesperā** **facta** **esset**, ēgrediēbantur dē cīvitāte.

20 Et cum **māne** trānsīrent, vīdērunt fīcum āridam factam ā rādīcibus.

21 Et **recordātus** Petrus dīcit **eī**: “ Rabbī, ecce **fīcus**, cui maledīxistī, aruit ”.

22 Et respondēns **Iēsus** ait illīs: “ Habēte fidem Deī!

23 Āmēn **dīcō** vōbīs: Quīcumque dīxerit huic montī: “**Tollēre** et **mittere** in mare”, et nōn haesitāverit in **corde** suō, sed crēdiderit quia, quod dīxerit, fīat, fīet **eī**.

24 Proptereā **dīcō** vōbīs: Omnia, quaecumque ōrantēs **petitis**, **crēdite** quia iam accēpistis, et erunt vōbīs.

25 Et cum **stātis** in ōrātiōne, dīmittite, sī quid habētis adversus aliquem, ut et

Pater vester, quī in caelīs **est**, dīmittat vōbīs **peccāta** **vestra** ”.

(26) 27 Et veniunt rūrsus Hierosolymam. Et cum ambulāret in templō, accēdunt ad eum summī sacerdōtēs et scrībae et seniōrēs

28 et dīcēbant illī: “ In **quā** potestāte haec **facis**? Vel **quis** tibi **dedit** hanc potestātem, ut **ista** faciās? ”.

29 **Iēsus** autem ait illīs: “ Interrogābō vōs ūnum verbum, et respondēte mihi; et **dīcam** vōbīs, in **quā** potestāte haec faciam:

30 Baptismum **Iōannis** dē caelō erat an ex hominibus? Respondēte mihi ”.

31 At illī cōgitābant sēcum dīcentēs: “ Sī **dīxerīmus**: “Dē caelō”, **dīcet**: “Quārē ergō nōn crēdidistis **eī**?”;

32 sī autem **dīxerīmus**: “Ex hominibus?” ”. Timēbant **populum**: omnēs enim habēbant Iōannem quia **vērē** **prophēta** **esset**.

33 Et respondentēs dīcunt **Iēsu**: “ Nescīmus ”. Et **Iēsus** ait illīs: “ Neque ego **dīcō** vōbīs in **quā** potestāte haec faciam ”.

12

1 Et coepit illīs in parabolīs loquī: “ Vīneam pastināvit homō et **circumdedit** saepem et **fōdit** lacum et aedificāvit turrim et locāvit eam agricolīs et peregrē **profectus** **est**.

2 Et mīsit ad agricolās in tempore servum, ut ab agricolīs acciperet dē frūctū vīneae;

3 quī apprehēnsum eum caecīdērunt et dīmīsērunt vacuum.

4 Et iterum mīsit ad illōs alium servum; et illum in **capite** vulnerāvērunt et contumēliīs affēcērunt.

5 Et alium mīsit, et illum **occīdērunt**, et plūrēs aliōs, quōsdam caedentēs, aliōs vērō **occidentēs**.

6 Adhūc ūnum habēbat, fīlium dīlēctum. Mīsit illum ad eōs novissimum dīcēns: “Reverēbuntur fīlium meum”.

7 Colōnī autem illī dīxērunt ad invicem: “**Hic** **est** hērēs. Venīte, **occīdāmus** eum, et **nostra** erit hērēditās”.

8 Et apprehendentēs eum **occīdērunt** et ēiēcērunt extrā vīneam.

9 Quid ergō faciet dominus vīneae? Veniet et perdet colōnōs et dabit vīneam aliīs.

10 Nec Scrīptūram hanc lēgistis: “Lapidem quem reprobāvērunt aedificantēs,

**hic** **factus** **est** in caput angulī;

11 ā Dominō factum **est** istud

et **est** mīrābile in oculīs nostrīs”? ”.

12 Et quaerēbant eum **tenēre** et timuērunt turbam; cognōvērunt enim quoniam ad eōs parabolam hanc dīxerit. Et relictō eō abiērunt.

13 Et mittunt ad eum quōsdam ex **pharīsaeīs** et hērōdiānīs, ut eum caperent in verbō.

14 Quī venientēs dīcunt **eī**: “ Magister, scīmus quia vērāx **es** et nōn cūrās quemquam; nec enim vidēs in faciem hominum, sed in vēritāte viam Deī docēs. Licet dare tribūtum Caesarī an nōn? Dabimus an nōn dabimus? ”.

15 Quī sciēns versūtiam eōrum ait illīs: “ Quid mē **tentātis**? Afferte mihi dēnārium, ut videam ”.

16 At illī attulērunt. Et ait illīs: “ Cuius **est** imāgō haec et īnscrīptiō? ”. Illī autem dīxērunt **eī**: “ Caesaris ”.

17 **Iēsus** autem dīxit illīs: “ Quae sunt Caesaris, **redditē** Caesarī et, quae sunt Deī, Deō ”. Et mīrābantur super eō.

18 Et veniunt ad eum saddūcaeī, quī dīcunt resurrēctiōnem nōn **esse**, et interrogābant eum dīcentēs:

19 “ Magister, Moysēs nōbīs scrīpsit, ut sī cuius frāter mortuus fuerit et relīquerit uxōrem et fīlium nōn relīquerit, accipiat frāter eius uxōrem et resuscitet sēmen frātrī suō.

20 Septem frātrēs erant: et prīmus accēpit uxōrem et moriēns nōn relīquit sēmen;

21 et secundus accēpit eam et mortuus **est**, nōn relictō sēmine; et tertius similiter;

22 et septem nōn relīquērunt sēmen. **Novissima** omnium **dēfūncta** **est** et mulier.

23 In resurrēctiōne, cum resurrēxerint, cuius dē hīs erit uxor? Septem enim habuērunt eam uxōrem ”.

24 Ait illīs **Iēsus**: “ Nōn ideō **errātis**, quia nōn **scītis** Scrīptūrās neque virtūtem Deī?

25 Cum enim ā mortuīs resurrēxerint, neque nūbent neque nūbentur, sed sunt sīcut angelī in caelīs.

26 Dē mortuīs autem quod resurgant, nōn lēgistis in **librō** Moysis super rubum, quōmodo dīxerit illī Deus inquiēns: “Ego sum Deus Abraham et Deus Isaac et Deus Iācōb”?

27 Nōn **est** Deus mortuōrum sed vīvōrum! Multum **errātis** ”.

28 Et accessit ūnus dē **scrībīs**, quī audierat illōs conquīrentēs, vidēns quoniam **bene** illīs responderit, interrogāvit eum: “ Quod **est** prīmum omnium mandātum? ”.

29 **Iēsus** respondit: “ Prīmum **est**: “Audī, Isrāēl: Dominus Deus noster Dominus ūnus **est**,

30 et dīligēs Dominum Deum tuum ex **tōtō** **corde** tuō et ex **tōtā** **animā** **tua** et ex **tōtā** mente **tua** et ex **tōtā** virtūte **tua**”.

31 Secundum **est** illud: “Dīligēs proximum tuum tamquam tēipsum”. Maius hōrum aliud mandātum nōn **est** ”.

32 Et ait illī **scrība**: “ **Bene**, Magister, in vēritāte dīxistī: “Ūnus **est**, et nōn **est** **alius** praeter eum;

33 et **dīligere** eum ex **tōtō** **corde** et ex **tōtō** intellēctū et ex **tōtā** fortitūdine” et: “**Dīligēre** proximum tamquam sēipsum” maius **est** omnibus holocautōmatibus et sacrificiīs ”.

34 Et **Iēsus** vidēns quod sapienter respondisset, dīxit illī: “ Nōn **es** **longē** ā rēgnō Deī ”. Et nēmō iam audēbat eum interrogāre.

35 Et respondēns **Iēsus** dīcēbat docēns in templō: “ Quōmodo dīcunt scrībae Chrīstum fīlium **esse** Dāvīd?

36 Ipse Dāvīd dīxit in Spīritū Sānctō:

“Dīxit Dominus Dominō meō: **Sēde** ā dextrīs meīs,

dōnec pōnam inimīcōs tuōs sub pedibus tuīs”.

37 Ipse Dāvīd dīcit eum Dominum, et unde **est** fīlius eius? ”. Et **multa** **turba** eum libenter audiēbat.

38 Et dīcēbat in **doctrīnā** **suā**: “ Cavēte ā **scrībīs**, quī volunt in stolīs ambulāre et salūtārī in forō

39 et in prīmīs cathedrīs **sēdēre** in synagōgīs et prīmōs **discubitūs** in cēnīs;

40 quī dēvorant domōs viduārum et ostentant prōlixās ōrātiōnēs. Hī accipient amplius iūdicium ”.

41 Et sedēns contrā gazophylācium aspiciēbat quōmodo **turbā** iactāret aes in gazophylācium; et multī dīvitēs iactābant **multa**.

42 Et cum vēnisset **ūna** **vidua** pauper, mīsit duo **minūta**, quod **est** quadrāns.

43 Et convocāns discipulōs suōs ait illīs: “ Āmēn **dīcō** vōbīs: **Vidua** haec pauper plūs omnibus mīsit, quī mīsērunt in gazophylācium:

44 Omnēs enim ex eō, quod abundābat illīs, mīsērunt; haec vērō dē **pēnūriā** **suā** omnia, quae habuit, mīsit, **tōtum** **vīctum** suum ”.

13

1 Et cum ēgrederētur dē templō, ait illī ūnus ex discipulīs **suīs**: “ Magister, aspice quālēs lapidēs et quālēs strūctūrae ”.

2 Et **Iēsus** ait illī: “ Vidēs hās magnās aedificātiōnēs? **Hic** nōn relinquētur **lapis** super lapidem, quī nōn dēstruātur ”.

3 Et cum sedēret in montem Olīvārum contrā templum, interrogābat eum sēparātim Petrus et Iacobus et Iōannēs et Andreās:

4 “ Dīc nōbīs: Quandō **ista** erunt, et quod signum erit, quandō haec omnia incipient cōnsummārī? ”.

5 **Iēsus** autem coepit **dīcere** illīs: “ Vidēte, nē **quis** vōs sēdūcat.

6 Multī venient in nōmine meō dīcentēs: “Ego sum”, et multōs sēdūcent.

7 Cum **audierītis** autem **bella** et opīniōnēs bellōrum, nē **timuerītis**; oportet fierī sed nōndum **fīnis**.

8 Exsurget enim gēns super gentem, et rēgnum super rēgnum, erunt terrae **mōtus** per **loca**, erunt famēs; initium dolōrum haec.

9 Vidēte autem vōsmetipsōs. Trādent vōs conciliīs, et in synagōgīs vāpulābitis et ante praesidēs et **rēgēs** stābitis propter mē in testimōnium illīs.

10 Et in omnēs gentēs prīmum oportet praedicārī ēvangelium.

11 Et cum dūxerint vōs trādentēs, nōlīte praecōgitāre quid loquāminī, sed, quod datum vōbīs fuerit in **illā** **hōrā**, id loquiminī: nōn enim **estis** vōs loquentēs sed **Spīritus** Sānctus.

12 Et trādet frāter frātrem in mortem, et pater fīlium; et cōnsurgent fīliī in **parentēs** et morte afficient eōs;

13 et eritis **odiō** omnibus propter **nōmen** meum. Quī autem sustinuerit in fīnem, **hīc** salvus erit.

14 Cum autem **vīderītis** abōminātiōnem dēsōlātiōnis stantem, ubi nōn dēbet, quī **legit**, intellegat: tunc, quī in **Iūdaeā** sunt, fugiant in montēs;

15 quī autem super tēctum, nē dēscendat nec introeat, ut tollat quid dē domō **suā**;

16 et, quī in agrō erit, nōn revertātur retrō **tollere** vestīmentum suum.

17 Vae autem praegnantibus et nūtrientibus in illīs diēbus!

18 **Ōrāte** vērō, ut hieme nōn fīat:

19 erunt enim diēs illī trībulātiō **tālis**, **quālis** nōn fuit ab initiō creātūrae, quam condidit Deus, usque nunc, neque fīet.

20 Et **nisi** breviāsset Dominus diēs, nōn fuisset **salva** **omnis** **carō**. Sed propter ēlēctōs, quōs ēlēgit, breviāvit diēs.

21 Et tunc, sī **quis** vōbīs dīxerit: “Ecce **hic** **est** Chrīstus, ecce **illīc**”, nē **crēdiderītis**.

22 Exsurgent enim pseudochristī et pseudoprophētae et dabunt **signa** et **portenta** ad sēdūcendōs, sī potest fierī, ēlēctōs.

23 Vōs autem vidēte; praedīxī vōbīs omnia.

24 Sed in illīs diēbus post trībulātiōnem illam sōl contenebrābitur, et **lūna** nōn dabit splendōrem suum,

25 et erunt stēllae dē caelō **dēcidentēs**, et virtūtēs, quae sunt in caelīs, movēbuntur.

26 Et tunc vidēbunt Fīlium hominis venientem in nūbibus cum virtūte **multa** et **glōria**.

27 Et tunc mittet angelōs et congregābit ēlēctōs suōs ā quattuor ventīs, ā summō terrae usque ad summum caelī.

28 Ā fīcū autem discite parabolam: cum iam rāmus eius tener fuerit et germināverit folia, cognōscitis quia in proximō sit aestās.

29 Sīc et vōs, cum **vīderītis** haec fierī, scītōte quod in proximō sit in ōstiīs.

30 Āmēn **dīcō** vōbīs: Nōn trānsiet generātiō haec, dōnec omnia **ista** fīant.

31 Caelum et **terra** trānsībunt, verba autem **mea** nōn trānsībunt.

32 Dē **diē** autem illō vel **hōrā** nēmō scit, neque angelī in caelō neque Fīlius, **nisi** Pater.

33 Vidēte, **vigilāte**; **nescītis** enim, quandō tempus sit.

34 Sīcut homō, quī peregrē **profectus** relīquit domum suam et **dedit** servīs **suīs** potestātem, ūnīcuique opus suum, iānitōrī **quoque** praecēpit, ut vigilāret.

35 **Vigilāte** ergō; **nescītis** enim quandō dominus **domus** veniat, **sērō** an **mediā** nocte an gallī cantū an **māne**;

36 nē, cum vēnerit **repente**, inveniat vōs dormientēs.

37 Quod autem vōbīs **dīcō**, omnibus **dīcō**: **Vigilātē**! ”.

14

1 Erat autem **Pascha** et **Azȳma** post bīduum. Et quaerēbant summī sacerdōtēs et scrībae, quōmodo eum dolō tenērent et **occīderent**;

2 dīcēbant enim: “ Nōn in **diē** fēstō, nē forte **tumultus** fieret **populī** ”.

3 Et cum **esset** Bethāniae in domō Simōnis leprōsī et recumberet, **venit** mulier habēns alabastrum unguentī nardī pūrī pretiōsī; frāctō alabastrō, effūdit super caput eius.

4 Erant autem quīdam **indignē** ferentēs intrā sēmetipsōs: “ Ut quid perditiō **ista** unguentī **facta** **est**?

5 Poterat enim unguentum istud venīrī plūs quam trecentīs dēnāriīs et darī pauperibus ”. Et fremēbant in eam.

6 **Iēsus** autem dīxit: “ Sinite eam; quid illī molestī **estis**? Bonum opus **operāta** **est** in mē.

7 Semper enim pauperēs habētis vōbīscum et, cum **voluerītis**, potestis illīs **bene** facere; mē autem nōn semper habētis.

8 Quod habuit, **operāta** **est**: **praevenit** **ungere** corpus meum in sepultūram.

9 Āmēn autem **dīcō** vōbīs: Ubicumque praedicātum fuerit ēvangelium in ūniversum mundum, et, quod fēcit haec, nārrābitur in memoriam eius ”.

10 Et Iūdās Iscarioth, ūnus dē Duodecim, abiit ad summōs sacerdōtēs, ut prōderet eum illīs.

11 Quī audientēs gāvīsī sunt et prōmīsērunt **eī** pecūniam sē datūrōs. Et quaerēbat quōmodo illum **opportūnē** trāderet.

12 Et prīmō **diē** Azȳmōrum, quandō **Pascha** immolābant, dīcunt **eī** discipulī eius: “ Quō vīs eāmus et **parēmus**, ut mandūcēs **Pascha**? ”.

13 Et mittit duōs ex discipulīs **suīs** et dīcit eīs: “ **Ite** in cīvitātem, et occurret vōbīs homō lagoenam aquae baiulāns; sequiminī eum

14 et, quōcumque introierit, dīcite dominō **domus**: “Magister dīcit: **Ubi** **est** refectiō **mea**, ubi **Pascha** cum discipulīs meīs mandūcem?”.

15 Et ipse vōbīs dēmōnstrābit cēnāculum grande strātum parātum; et **illīc** **parātē** nōbīs ”.

16 Et abiērunt discipulī et vēnērunt in cīvitātem et invēnērunt, sīcut dīxerat illīs, et parāvērunt **Pascha**.

17 Et vespere factō, **venit** cum Duodecim.

18 Et discumbentibus eīs et mandūcantibus, ait **Iēsus**: “ Āmēn **dīcō** vōbīs: Ūnus ex vōbīs mē trādet, quī mandūcat mēcum ”.

19 Coepērunt contrīstārī et **dīcere** **eī** singillātim: “ Numquid ego? ”.

20 Quī ait illīs: “ Ūnus ex Duodecim, quī intingit mēcum in catīnō.

21 Nam Fīlius quidem hominis vādit, sīcut scrīptum **est** dē eō. Vae autem hominī illī, per quem Fīlius hominis trāditur! Bonum **est** **eī**, sī nōn **esset** **nātus** homō ille ”.

22 Et mandūcantibus illīs, accēpit pānem et benedīcēns frēgit et **dedit** eīs et ait: “ Sūmite: **hoc** **est** corpus meum ”.

23 Et acceptō calice, grātiās agēns **dēdit** eīs; et bibērunt ex illō omnēs.

24 Et ait illīs: “ **Hic** **est** sanguis meus **novī** testāmentī, quī prō multīs effunditur.

25 Āmēn **dīcō** vōbīs: Iam nōn bibam dē genimine **vītis** usque in diem illum, cum illud bibam novum in rēgnō Deī ”.

26 Et hymnō dictō, exiērunt in montem Olīvārum.

27 Et ait eīs **Iēsus**: “ Omnēs scandalizābiminī, quia scrīptum **est**: “Percutiam pāstōrem, et dispergentur ovēs”.

28 Sed posteāquam resurrēxerō, praecēdam vōs in Galilaeam ”.

29 Petrus autem ait **eī**: “ Et sī omnēs scandalizātī fuerint, sed nōn ego ”.

30 Et ait illī **Iēsus**: “ Āmēn **dīcō** tibi: Tū hodiē, in nocte hāc, priusquam bis gallus **vōcem** dederit, ter mē **es** negātūrus ”.

31 At ille amplius loquēbātur: “ Et sī oportuerit mē commorī tibi, nōn tē negābō ”. Similiter autem et omnēs dīcēbant.

32 Et veniunt in praedium, cui **nōmen** Gethsemānī; et ait discipulīs **suīs**: “ Sedēte **hic**, dōnec ōrem ”.

33 Et assūmit Petrum et Iacobum et Iōannem sēcum et coepit **pavēre** et taedēre;

34 et ait illīs: “ **Trīstīs** **est** **anima** **mea** usque ad mortem; sustinēte **hīc** et **vigilātē** ”.

35 Et cum prōcessisset paululum, prōcidēbat super terram et ōrābat, ut, sī fierī posset, trānsīret ab eō **hōrā**;

36 et dīcēbat: “ **Abbā**, Pater! Omnia tibi possibilia sunt. Trānsfer calicem hunc ā mē; sed nōn quod ego volō, sed quod tū ”.

37 Et **venit** et **invenit** eōs dormientēs; et ait Petrō: “ Simōn, dormīs? Nōn potuistī **ūnā** **hōrā** vigilāre?

38 **Vigilāte** et **ōrāte**, ut nōn intrētis in tentātiōnem; **spīritus** quidem **prōmptus**, **carō** vērō **īnfirma** ”.

39 Et iterum abiēns ōrāvit, eundem sermōnem dīcēns.

40 Et veniēns dēnuō **invenit** eōs dormientēs; erant enim oculī illōrum ingravātī, et ignōrābant quid respondērent **eī**.

41 Et **venit** tertiō et ait illīs: “ **Dormīte** iam et requiēscite? Sufficit, **venit** **hōra**: ecce trāditur Fīlius hominis in **manūs** peccātōrum.

42 Surgite, eāmus; ecce, quī mē trādit, prope **est** ”.

43 Et cōnfestim, adhūc eō loquente, **venit** Iūdās ūnus ex Duodecim, et cum illō **turbā** cum gladiīs et lignīs ā summīs sacerdōtibus et **scrībīs** et seniōribus.

44 Dederat autem trāditor eius signum eīs dīcēns: “ Quemcumque ōsculātus fuerō, ipse **est**; tenēte eum et dūcite **cautē** ”.

45 Et cum vēnisset, statim accēdēns ad eum ait: “ Rabbī ”; et ōsculātus **est** eum.

46 At illī **manūs** iniēcērunt in eum et tenuērunt eum.

47 Ūnus autem quīdam dē circumstantibus ēdūcēns gladium percussit servum summī **sacerdōtis** et amputāvit illī auriculam.

48 Et respondēns **Iēsus** ait illīs: “ Tamquam ad latrōnem existis cum gladiīs et lignīs **comprehendere** mē?

49 Cotīdiē eram apud vōs in templō docēns, et nōn mē tenuistis; sed adimpleantur Scrīptūrae ”.

50 Et relinquentēs eum omnēs fūgērunt.

51 Et adulēscēns quīdam sequēbātur eum **amictus** sindone super nūdō, et tenent eum;

52 at ille, **reiectā** sindone, nūdus **profūgit**.

53 Et addūxērunt **Iēsum** ad summum sacerdōtem; et conveniunt omnēs summī sacerdōtēs et seniōrēs et scrībae.

54 Et Petrus ā **longē** secūtus **est** eum usque intrō in ātrium summī **sacerdōtis** et sedēbat cum ministrīs et calefaciēbat sē ad ignem.

55 Summī vērō sacerdōtēs et omne concilium quaerēbant adversus **Iēsum** testimōnium, ut eum morte afficerent, nec inveniēbant.

56 Multī enim testimōnium falsum dīcēbant adversus eum, et **convenientia** testimōnia nōn erant.

57 Et quīdam surgentēs falsum testimōnium ferēbant adversus eum dīcentēs:

58 “ Nōs audīvimus eum dīcentem: “Ego dissolvam templum **hoc** manū factum et intrā trīduum aliud nōn manū factum aedificābō” ”.

59 Et nē **ita** quidem conveniēns erat testimōnium illōrum.

60 Et exsurgēns summus sacerdōs in **medium** interrogāvit **Iēsum** dīcēns: “ Nōn respondēs quidquam ad **ea**, quae istī testantur adversum tē? ”.

61 Ille autem tacēbat et nihil respondit. Rūrsum summus sacerdōs interrogābat eum et dīcit **eī**: “ Tū **es** Chrīstus fīlius Benedictī? ”.

62 **Iēsus** autem dīxit: “ Ego sum, et vidēbitis Fīlium hominis ā dextrīs sedentem **Virtūtis** et venientem cum nūbibus caelī ”.

63 Summus autem sacerdōs scindēns vestīmenta **sua** ait: “ Quid adhūc necessāriī sunt nōbīs testēs?

64 Audīstis blasphēmiam. Quid vōbīs vidētur? ”. Quī omnēs condemnāvērunt eum **esse** reum **mortis**.

65 Et coepērunt quīdam **cōnspuēre** eum et vēlāre faciem eius et colaphīs eum **caedere** et **dīcere** **eī**: “ Prophētīzā ”; et ministrī alapīs eum caedēbant.

66 Et cum **esset** Petrus in ātriō deorsum, **venit** **ūna** ex ancillīs summī **sacerdōtis**

67 et, cum vīdisset Petrum calefacientem sē, aspiciēns illum ait: “ Et tū cum **hōc** Nazarēnō, **Iēsu**, erās! ”.

68 At ille negāvit dīcēns: “ Neque sciō neque **novī** quid tū **dicās**! ”. Et exiit forās ante ātrium, et gallus cantāvit.

69 Et **ancilla**, cum vīdisset illum, rūrsus coepit **dīcere** circumstantibus: “ **Hic** ex illīs **est**! ”.

70 At ille iterum negābat. Et post pusillum rūrsus, quī astābant, dīcēbant Petrō: “ **Vērē** ex illīs **es**, nam et Galilaeus **es** ”.

71 Ille autem coepit anathematīzāre et iūrāre: “ Nesciō hominem istum, quem dīcitis! ”.

72 Et statim iterum gallus cantāvit; et **recordātus** **est** Petrus verbī, sīcut dīxerat **eī** **Iēsus**: “ Priusquam gallus cantet bis, ter mē negābis ”. Et coepit flēre.

15

1 Et cōnfestim **māne** cōnsilium facientēs summī sacerdōtēs cum seniōribus et **scrībīs**, id **est** ūniversum concilium, vincientēs **Iēsum** dūxērunt et trādidērunt Pīlātō.

2 Et interrogāvit eum Pīlātus: “ Tū **es** rēx Iūdaeōrum? ”. At ille respondēns ait illī: “ Tū **dīcis** ”.

3 Et accūsābant eum summī sacerdōtēs in multīs.

4 **Pīlātus** autem rūrsum interrogābat eum dīcēns: “ Nōn respondēs quidquam? Vidē in quantīs tē accūsant ”.

5 **Iēsus** autem amplius nihil respondit, **ita** ut mīrārētur Pīlātus.

6 Per diem autem fēstum **dīmittere** solēbat illīs ūnum ex vīnctīs, quem peterent.

7 Erat autem quī dīcēbātur Barabbās, **vīnctus** cum sēditiōsīs, quī in sēditiōne fēcerant homicīdium.

8 Et cum ascendisset **turbā**, coepit rogāre, sīcut faciēbat illīs.

9 **Pīlātus** autem respondit eīs et dīxit: “ Vultis dīmittam vōbīs rēgem Iūdaeōrum? ”.

10 Sciēbat enim quod per invidiam trādidissent eum summī sacerdōtēs.

11 Pontificēs autem concitāvērunt turbam, ut **magis** Barabbam dīmitteret eīs.

12 **Pīlātus** autem iterum respondēns aiēbat illīs: “ Quid ergō vultis faciam **rēgī** Iūdaeōrum? ”.

13 At illī iterum clāmāvērunt: “ Crucifīge eum! ”.

14 **Pīlātus** vērō dīcēbat eīs: “ Quid enim **malī** fēcit? ”. At illī **magis** clāmāvērunt: “ Crucifīge eum! ”.

15 **Pīlātus** autem, volēns **populō** satisfacere, dīmīsit illīs Barabbam et trādidit **Iēsum** flagellīs caesum, ut crucifīgerētur.

16 Mīlitēs autem dūxērunt eum intrō in ātrium, quod **est** praetōrium, et convocant **tōtam** cohortem.

17 Et induunt eum purpuram et impōnunt **eī** **plectentēs** spīneam corōnam;

18 et coepērunt salūtāre eum: “ **Avē**, rēx Iūdaeōrum! ”,

19 et percutiēbant caput eius arundine et cōnspuēbant eum et pōnentēs genua adōrābant eum.

20 Et postquam illūsērunt **eī**, exuērunt illum purpuram et induērunt eum vestīmentīs **suīs**. Et ēdūcunt illum, ut crucifīgerent eum.

21 Et angariant praetereuntem quempiam Simōnem Cȳrēnaeum venientem dē **vīllā**, patrem Alexandrī et Rūfī, ut tolleret crucem eius.

22 Et perdūcunt illum in Golgothā locum, quod **est** interpretātum Calvāriae locus.

23 Et dabant **eī** myrrhātum vīnum; ille autem nōn accēpit.

24 Et crucifīgunt eum et dīvidunt vestīmenta eius, mittentēs sortem super eīs, **quis** quid tolleret.

25 Erat autem **hōra** **tertia**, et crucifīxērunt eum.

26 Et erat titulus causae eius īnscrīptus: “ Rēx Iūdaeōrum ”.

27 Et cum eō crucifīgunt duōs latrōnēs, ūnum ā dextrīs et alium ā

sinistrīs eius.

(28) 29 Et praetereuntēs blasphēmābant eum moventēs **capita** **sua** et dīcentēs: “ Vah, quī dēstruit templum et in **tribus** diēbus aedificat;

30 salvum fac tēmetipsum dēscendēns dē cruce! ”.

31 Similiter et summī sacerdōtēs lūdentēs ad alterutrum cum **scrībīs** dīcēbant: “ **Aliōs** salvōs fēcit, sēipsum nōn potest salvum facere.

32 Chrīstus rēx Isrāēl dēscendat nunc dē cruce, ut videāmus et crēdāmus ”. Etiam quī cum eō crucifīxī erant, convīciābantur **eī**.

33 Et, **facta** **hōra** **sexta**, tenebrae factae sunt per **tōtam** terram usque in hōram nōnam.

34 Et **hōra** **nōna** exclāmāvit **Iēsus** vōce **magnā**: “ Heloi, Heloī, **lēma** sabacthānī? ”, quod **est** interpretātum: “ Deus meus, Deus meus, ut quid dērelīquistī mē? ”.

35 Et quīdam dē circumstantibus audientēs dīcēbant: “ Ecce, Eliam vocat ”.

36 Currēns autem ūnus et implēns spongiam **acētō** circumpōnēnsque calamō pōtum dabat **eī** dīcēns: “ Sinite, videāmus, sī veniat **Ēlias** ad dēpōnendum eum ”.

37 **Iēsus** autem, **ēmissā** vōce **magnā**, exspīrāvit.

38 Et vēlum templī scissum **est** in duo ā sūrsum usque deorsum.

39 Vidēns autem centuriō, quī ex adversō stābat, quia sīc clāmāns exspīrāsset, ait: “ **Vērē** homō **hic** Fīlius Deī erat ”.

40 Erant autem et mulierēs dē **longē** aspicientēs, inter quās et **Maria** Magdalēne et **Maria** Iacobī minōris et Iosētis māter et Salōmē,

41 quae, cum **esset** in **Galilaeā**, sequēbantur eum et ministrābant **eī**, et aliae multae, quae simul cum eō ascenderant Hierosolymam.

42 Et cum iam **sērō** **esset** factum, quia erat Parascēvē, quod **est** ante sabbatum,

43 **venit** Ioseph ab Arimathaea **nōbilis** decuriō, quī et ipse erat exspectāns rēgnum Deī, et audācter introīvit ad Pīlātum et petiit corpus **Iēsu**.

44 **Pīlātus** autem mīrātus **est** sī iam obīsset, et, accersītō centuriōne, interrogāvit eum sī iam mortuus **esset**,

45 et, cum cognōvisset ā centuriōne, dōnāvit corpus Ioseph.

46 **Is** autem **mercātus** sindonem et dēpōnēns eum involvit sindone et posuit eum in monumentō, quod erat excīsum dē **petrā**, et advolvit lapidem ad ōstium monumentī.

47 **Maria** autem Magdalēne et **Maria** Iosētis aspiciēbant, ubi **positus** **esset**.

16

1 Et cum trānsīsset sabbatum, **Maria** Magdalēne et **Maria** Iacobī et Salōmē ēmērunt arōmata, ut venientēs ungerent eum.

2 Et valdē **māne**, **prīma** sabbatōrum, veniunt ad monumentum, ortō iam **sōle**.

3 Et dīcēbant ad invicem: “ **Quis** revolvet nōbīs lapidem ab ōstiō monumentī? ”.

4 Et respicientēs vident revolūtum lapidem; erat quippe magnus valdē.

5 Et introeuntēs in monumentum vīdērunt iuvenem sedentem in dextrīs, coopertum **stola** **candida**, et obstupuērunt.

6 Quī dīcit illīs: “ Nōlīte **expavēscere**! **Iēsum** quaeritis Nazarēnum crucifīxum. Surrēxit, nōn **est** **hic**; ecce locus, ubi posuērunt eum.

7 Sed **īte**, dīcite discipulīs eius et Petrō: “Praecēdit vōs in Galilaeam. Ibi eum vidēbitis, sīcut dīxit vōbīs” ”.

8 Et exeuntēs fūgērunt dē monumentō; invāserat enim eās tremor et pavor, et nēminī quidquam dīxērunt, timēbant enim.

9 Surgēns autem **māne**, **prīma** sabbatī, appāruit prīmō **Mariae** Magdalenae, dē **quā** ēiēcerat septem daemonia.

10 **Illa** vādēns nūntiāvit hīs, quī cum eō fuerant, lūgentibus et flentibus;

11 et illī audientēs quia vīveret et **vīsus** **esset** ab **ea**, nōn crēdidērunt.

12 Post haec autem duōbus ex eīs ambulantibus ostēnsus **est** in **aliā** effigiē euntibus in vīllam;

13 et illī euntēs nūntiāvērunt cēterīs, nec illīs crēdidērunt.

14 **Novissimē** recumbentibus illīs Ūndecim appāruit, et exprobrāvit incrēdulitātem illōrum et dūritiam **cordis**, quia hīs, quī vīderant eum resuscitātum, nōn crēdiderant.

15 Et dīxit eīs: “ Euntēs in mundum ūniversum **praedicātē** ēvangelium omnī creātūrae.

16 Quī crēdiderit et baptīzātus fuerit, salvus erit; quī vērō nōn crēdiderit, condemnābitur.

17 **Signa** autem eōs, quī crēdiderint, haec sequentur: in nōmine meō daemonia ēicient, linguīs loquentur novīs,

18 serpentēs tollent, et, sī mortiferum quid biberint, nōn eōs nocēbit, super aegrōtōs **manūs** impōnent, et **bene** habēbunt ”.

19 Et Dominus quidem **Iēsus**, postquam **locūtus** **est** eīs, assūmptus **est** in caelum et sēdit ā dextrīs Deī.

20 Illī autem **profectī** praedicāvērunt ubīque, Dominō cooperante et sermōnem cōnfirmante, sequentibus signīs.
