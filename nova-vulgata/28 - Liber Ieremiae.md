# **LIBER** IĒREMĪAE

[1](#1) [2](#2) [3](#3) [4](#4) [5](#5) [6](#6) [7](#7) [8](#8) [9](#9) [10](#10) [11](#11) [12](#12) [13](#13) [14](#14) [15](#15) [16](#16) [17](#17) [18](#18) [19](#19) [20](#20) [21](#21) [22](#22) [23](#23) [24](#24) [25](#25) [26](#26) [27](#27)

[28](#28) [29](#29) [30](#30) [31](#31) [32](#32) [33](#33) [34](#34) [35](#35) [36](#36) [37](#37) [38](#38) [39](#39) [40](#40) [41](#41) [42](#42) [43](#43) [44](#44) [45](#45) [46](#46) [47](#47) [48](#48) [49](#49) [50](#50) [51](#51) [52](#52)

## 1

1 Verba Iēremīae fīliī Helciae dē sacerdōtibus, quī fuērunt in Anathoth in **terrā** Beniamin.

2 Quod factum **est** verbum Dominī ad eum in diēbus Iosiae fīliī Amōn **rēgis** Iūdae, in tertiō decimō annō rēgnī eius.

3 Et factum **est** in diēbus Ioachim fīliī Iosiae **rēgis** Iūdae, usque ad cōnsummātiōnem ūndecimī annī Sedeciae fīliī Iosiae **rēgis** Iūdae, usque ad trānsmigrātiōnem Ierusālem in **mēnse** quīntō.

4 Et factum **est** verbum Dominī ad mē dīcēns:

5 ”Priusquam tē fōrmārem in uterō, **nōvī** tē

et, antequam exīrēs dē **vulvā**, sānctificāvī tē

et prophētam gentibus **dedī** tē”.

6 Et dīxī: ”Heu, Domine Deus! Ecce nesciō loquī, quia puer ego sum”.

7 Et dīxit Dominus ad mē: ”Nōlī **dīcere**: “Puer sum”,

quoniam, ad quōscumque mittam tē, ībis

et **ūniversa**, quaecumque mandāverō tibi, **loqueris**.

8 Nē timeās ā faciē eōrum,

quia tēcum ego sum, ut ēruam tē”,

dīcit Dominus.

9 Et mīsit Dominus **manum** suam et tetigit **os** meum; et dīxit Dominus ad mē:

”Ecce **dedī** verba **mea** in ōre tuō;

10 ecce cōnstituī tē hodiē super gentēs et super **rēgna**,

ut ēvellās et dēstruās

et disperdās et dissipēs

et aedificēs et plantēs”.

11 Et factum **est** verbum Dominī ad mē dīcēns: ”Quid tū vidēs, **Iēremīa**?”. Et dīxī: ”Virgam amygdalī **vigilantis** ego videō”.

12 Et dīxit Dominus ad mē: “**Bene** vīdistī, quia vigilō ego super verbō meō, ut faciam illud”.

13 Et factum **est** verbum Dominī secundō ad mē dīcēns: ”Quid tū vidēs?”. Et dīxī: ”**Ōllam** succēnsam ego videō; et faciēs eius ā faciē aquilōnis”.

14 Et dīxit Dominus ad mē:

”Ab aquilōne pandētur **malum**

super omnēs habitātōrēs terrae;

15 quia ecce ego convocābō

omnia **rēgna** aquilōnis,

ait Dominus,

et venient et pōnent ūnusquisque solium suum

in introitū portārum Ierusālem

et contrā omnēs mūrōs eius in circuitū

et contrā ūniversās urbēs Iūdae;

16 et loquar iūdicia **mea** cum eīs

super omnem malitiam eōrum,

quī dērelīquērunt mē

et incēnsum obtulērunt dīīs aliēnīs

et adōrāvērunt opus manuum suārum.

17 Tū ergō accinge lumbōs tuōs

et surge et **loquere** ad eōs omnia,

quae ego praecipiō tibi;

nē timeās ā faciē eōrum,

aliōquīn timēre tē faciam vultum eōrum.

18 Ego quippe **dedī** tē hodiē

in cīvitātem mūnītam

et in columnam ferream

et in mūrum aereum

contrā omnem terram

rēgibus Iūdae, prīncipibus eius

et sacerdōtibus et **populō** terrae;

19 et bellābunt adversum tē et nōn praevalēbunt,

quia tēcum ego sum,

ait Dominus,

ut ēripiam tē”.

## 2

1 Et factum **est** verbum Dominī ad mē dīcēns:

2 ”**Vade** et clāmā in auribus Ierusālem dīcēns:

Haec dīcit Dominus:

**Recordātus** sum tuī, cāritātis adulēscentiae tuae

et amōris dēspōnsātiōnis tuae,

quandō **secūta** **es** mē in dēsertō,

in **terrā**, quae nōn sēminātur.

3 Sānctus Dominō Isrāēl,

prīmitiae frūgum eius;

omnēs, quī dēvorābant eum, dēlinquēbant;

**mala** veniēbant super eōs,

dīcit Dominus.

4 **Audīte** verbum Dominī, **domūs** Iācōb

et omnēs cognātiōnēs **domūs** Isrāēl.

5 Haec dīcit Dominus:

Quid invēnērunt patrēs vestrī in mē inīquitātis,

quia ēlongāvērunt ā mē

et ambulāvērunt post vānitātem

et vānī factī sunt?

6 Et nōn dīxērunt: “**Ubi** **est** Dominus,

quī **ascendēre** nōs fēcit dē **terrā** Aegyptī,

quī trādūxit nōs per dēsertum,

per terram inhabitābilem et inviam,

per terram **sitis** et cālīginis,

per terram, in **quā** nōn ambulāvit vir,

neque habitāvit homō?”.

7 Et indūxī vōs in terram hortōrum,

ut comederētis frūctum eius et **optima** illīus;

et ingressī contāmināstis terram meam

et hērēditātem meam posuistis in abōminātiōnem.

8 Sacerdōtēs nōn dīxērunt:

“**Ubi** **est** Dominus?”.

Et tractantēs lēgem nesciērunt mē,

et pāstōrēs praevāricātī sunt in mē,

et prophētae prophetāvērunt in Baal

et, quae nihil prōsunt, secūtī sunt.

9 Proptereā adhūc iūdiciō contendam vōbīscum,

ait Dominus,

et cum fīliīs fīliōrum vestrōrum disceptābō.

10 Ēn **trānsitē** ad īnsulās Cetthim et vidēte

et in Cēdar mittite et **cōnsīderāte** vehementer

et vidēte, sī factum **est** huiuscemodī:

11 sī mūtāvit gēns deōs,

et **certē** ipsī nōn sunt dīī;

**populus** vērō meus mūtāvit glōriam suam

in id, quod nihil prōdest.

12 Obstupēscite, caelī, super **hōc**

et inhorrēscite suprā modum,

dīcit Dominus.

13 Duo enim **mala** fēcit **populus** meus:

mē dērelīquērunt fontem aquae vīvae,

ut foderent sibi cisternās,

cisternās dissipātās,

quae continēre nōn valent aquās.

14 Numquid servus **est** Isrāēl

aut vernāculus?

Quārē ergō **factus** **est** in praedam?

Super eum rugiērunt leōnēs

15 et dedērunt **vōcem** suam;

posuērunt terram eius in sōlitūdinem:

cīvitātēs eius exustae sunt,

et nōn **est** quī habitet in eīs.

16 Fīliī **quoque** Mempheos et Taphnēs

dēcalvābunt tibi verticem.

17 Numquid nōn istud factum **est** tibi,

quia dērelīquistī Dominum Deum tuum

eō tempore, quō dūcēbat tē per viam?

18 Et nunc quid tibi vīs in **viā** Aegyptī,

ut bibās aquam Nīlī?

Et quid tibi cum **viā** Assyriōrum,

ut bibās aquam Flūminis?

19 Arguet tē **malitia** **tua**,

et āversiō **tua** increpābit tē;

scītō et vidē quia **malum** et amārum **est**

relīquisse tē Dominum Deum tuum et nōn **esse** timōrem meī apud tē,

dīcit Dominus, Deus exercituum.

20 Ā saeculō cōnfrēgistī iugum tuum,

rūpistī **vincula** **tua**

et dīxistī: “Nōn serviam”.

In omnī enim colle sublīmī

et sub omnī lignō frondōsō

tū prōsternēbāris meretrīx.

21 Ego autem plantāvī tē vīneam ēlēctam,

omne sēmen vērum;

quōmodo ergō **conversa** **es**

in palmitēs vīneae aliēnae?

22 Sī **lāverīs** tē nitrō

et **multiplicāverīs** tibi herbam fullōnum,

**maculāta** **es** in inīquitāte **tuā** **cōram** mē,

dīcit Dominus Deus.

23 Quōmodo **dīcis**: “Nōn sum **pollūta**,

post Baalim nōn ambulāvī”?

Vidē viam tuam in convalle,

scītō quid **fēcerīs**:

camēlus **levis** contorquēns viās suās.

24 Onager assuētus in sōlitūdine

in dēsīderiō animae suae attrahit āerem;

libīdinem eius **quis** āvertet?

Omnēs, quī quaerunt eam, nōn dēficient,

in mēnstruīs eius invenient eam.

25 Prohibē pedem tuum ā nūditāte

et guttur tuum ā sitī.

Et dīxistī: “Vānum **est**, nēquāquam;

adamāvī quippe aliēnōs

et post eōs ambulābō”.

26 Quōmodo cōnfunditur fūr, quandō dēprehenditur,

sīc cōnfūsī sunt **domūs** Isrāēl,

ipsī et **rēgēs** eōrum, prīncipēs

et sacerdōtēs et prophētae eōrum

27 dīcentēs lignō: “Pater meus **es** tū” et lapidī: “Tū mē genuistī”.

Vertērunt ad mē tergum et nōn faciem,

sed in tempore afflīctiōnis suae **dicent**:

“Surge et **līberā** nōs!”.

28 **Ubi** sunt dīī tuī, quōs fēcistī tibi?

Surgant et **līberent** tē in tempore afflīctiōnis tuae;

secundum numerum quippe cīvitātum tuārum

factī sunt dīī tuī, **Iūdā**.

29 Quid vultis mēcum iūdiciō **contendere**?

Omnēs praevāricātī **estis** in mē,

dīcit Dominus.

30 Frūstrā percussī fīliōs vestrōs:

disciplīnam nōn recēpērunt.

Dēvorāvit gladius vester prophētās vestrōs:

quasi **leō** vastātor.

31 Ō generātiō, vōs vidēte verbum Dominī:

numquid sōlitūdō **factus** sum Israeli

aut **terra** tenebrārum?

Quārē ergō dīxit **populus** meus: “Recessimus,

nōn veniēmus **ultrā** ad tē”?

32 Numquid oblīvīscitur virgō ōrnāmentī **suī**,

**spōnsa** fasciae **pectorālis** suae?

**Populus** vērō meus **oblītus** **est** meī

diēbus innumerīs.

33 Quam **bene** **parās** viam tuam

ad quaerendum amōrem!

Et īnsuper in **mālum**

docuistī viās tuās,

34 et in fimbriīs tuīs **inventus** **est**

sanguis animārum pauperum innocentium:

nōn effringentēs invēnistī eōs;

sed in omnibus hīs

35 dīxistī: “Innocēns ego sum,

proptereā āversus **est** **furor** eius ā mē”.

Ecce ego iūdiciō contendam tēcum, eō quod **dīxerīs**: “Nōn peccāvī”.

36 Quam **leviter** mūtās viās tuās!

Et ab Aegyptō **cōnfunderis**,

sīcut **cōnfūsa** **es** ab **Assyriā**.

37 Nam et ab **ista** ēgrediēris,

et **manūs** tuae erunt super caput tuum,

quoniam obtrīvit Dominus illōs, quibus cōnfīsus **es**,

et nihil habēbis prōsperum in eīs.

## 3

1 Sī dīmīserit vir uxōrem suam,

et recēdēns ab eō

dūxerit **virum** alterum,

numquid revertētur ad eam **ultrā**?

Numquid nōn **pollūta**

et **contāmināta** **est** **terra** **illa**?

Tū autem **fornicāta** **es** cum amātōribus multīs

et **reverterīs** ad mē?,

dīcit Dominus.

2 **Levā** oculōs tuōs ad collēs et vidē,

ubi nōn **prōstrāta** sīs.

In viīs sedēbās exspectāns eōs

quasi Ārabs in sōlitūdine;

et polluistī terram

in fornicātiōnibus tuīs et in **malitiā** **tuā**.

3 Quam ob rem prohibitae sunt stillae pluviārum,

et sērōtinus imber nōn fuit.

Frōns mulieris meretrīcis **facta** **est** tibi;

nōluistī **ērubēscere**.

4 **Nōnne** āmodo vocās mē: “Pater meus,

dux adulēscentiae meae tū **es**!

5 Numquid īrāscētur in perpetuum

aut persevērābit in fīnem?”.

Ecce **locūta** **es**

et fēcistī **mala** et praevaluistī”.

6 Et dīxit Dominus ad mē in diēbus Iosiae **rēgis**: ”Numquid vīdistī, quae fēcerit āversātrīx Isrāēl? Abiit sibimet super omnem montem excelsum et sub omnī lignō frondōsō et **fornicāta** **est** ibi.

7 Et dīxī: “Cum fēcerit haec omnia, ad mē revertētur”; et nōn **est** reversā. Et vīdit praevāricātrīx soror eius, **Iūda**;

8 et vīdit quia prō eō quod **moechāta** **esset** āversātrīx Isrāēl, dīmīsissem eam et dedissem **eī** libellum repudiī, et nōn timuit praevāricātrīx **Iūda**, soror eius, sed abiit et **fornicāta** **est** etiam **ipsa**;

9 et facilitāte fornicātiōnis suae contāmināvit terram et **moechāta** **est** cum lapide et lignō.

10 Sed in omnibus hīs nōn **est** reversā ad mē praevāricātrīx soror eius **Iūda** in **tōtō** **corde** suō sed in mendāciō”, ait Dominus.

11 Et dīxit Dominus ad mē: ”Iustificāvit animam suam āversātrīx Isrāēl comparātiōne praevāricātrīcis Iūdae.

12 **Vāde** et clāmā sermōnēs istōs contrā aquilōnem et **dīcēs**:

**Revertere**, āversātrīx Isrāēl,

ait Dominus,

et nōn āvertam faciem meam ā vōbīs,

quia pius ego sum,

dīcit Dominus,

et nōn īrāscar in perpetuum.

13 Vērumtamen scītō inīquitātem tuam,

quia in Dominum Deum tuum **praevāricāta** **es**

et dispersistī viās tuās aliēnīs

sub omnī lignō frondōsō;

et **vōcem** meam nōn audīstis,

ait Dominus.

14 Convertiminī, fīliī, quī āversī **estis** ā mē, dīcit Dominus, quia ego Dominus vester sum; et assūmam vōs ūnum dē cīvitāte et duōs dē cognātiōne et intrōdūcam vōs in **Sīōn**;

15 et dabō vōbīs pāstōrēs iuxtā cor meum, et pāscent vōs **scientiā** et **doctrīnā**.

16 Cumque multiplicātī **fuerītis** et **crēverītis** in **terrā** in diēbus illīs, ait Dominus, nōn **dicent** **ultrā**: “**Arca** testāmentī Dominī”, neque ascendet super cor, neque recordābuntur illīus, nec requīrētur, nec fīet **ultrā**.

17 In tempore illō vocābunt Ierusālem Solium Dominī, et congregābuntur ad eam omnēs gentēs in nōmine Dominī in Ierusālem; et nōn ambulābunt **ultrā** post prāvitātem **cordis** **suī** pessimī.

18 In diēbus illīs ībit **domus** Iūdae ad domum Isrāēl, et venient simul dē **terrā** aquilōnis ad terram, quam **dedī** in hērēditātem patribus vestrīs.

19 Ego autem dīxī:

Quōmodo pōnam tē in fīliīs

et tribuam tibi terram dēsīderābilem,

hērēditātem praeclārissimam inter gentēs?

Et dīxī: Patrem vocābitis mē

et post mē ingredī nōn cessābitis.

20 Sed, quōmodo contemnit mulier amātōrem suum,

sīc contempsistis mē, **domus** Isrāēl”,

dīcit Dominus.

21 Vōx in collibus **audīta** **est**,

**plōrātus** et supplicātiō fīliōrum Isrāēl,

quoniam inīquam fēcērunt viam suam,

**oblītī** sunt Dominī Deī **suī**.

22 ”Convertiminī, fīliī, quī āversī **estis** ā mē,

et sānābō āversiōnēs vestrās”.

”Ecce nōs **vēnimus** ad tē;

tū enim **es** Dominus Deus noster.

23 **Vērē** mendācēs erant collēs

et **tumultūs** montium;

**vērē** in Dominō Deō nostrō

salūs Isrāēl.

24 Cōnfūsiō **comēdit** labōrem patrum nostrōrum

ab **adulēscentiā** **nostrā**,

gregēs eōrum et **armenta** eōrum,

fīliōs eōrum et fīliās eōrum.

25 Dormiēmus in cōnfūsiōne **nostrā**,

et operiet nōs **ignōminiā** **nostrā**,

quoniam Dominō Deō nostrō peccāvimus

nōs et patrēs nostrī

ab **adulēscentiā** **nostrā** usque ad hanc diem

et nōn audīvimus **vōcem** Dominī Deī nostrī”.

## 4

1 ”Sī **converteris**, Isrāēl,

ait Dominus,

ad mē **convertere**;

sī **abstuleris** abōminātiōnēs tuās ā faciē **meā**,

nōn effugiēs.

2 Et iūrābis: “Vīvit Dominus!”

in vēritāte et in iūdiciō et in **iūstitiā**,

et benedīcentur in ipsō gentēs

et in ipsō glōriābuntur.

3 Haec enim dīcit Dominus

**virō** Iūdae et Ierusālem:

**Novātē** vōbīs novāle

et nōlīte **serere** super spīnās.

4 Circumcīdiminī Dominō

et auferte **praepūtia** cordium vestrōrum,

**virī** Iūdae et habitātōrēs Ierusālem,

nē forte ēgrediātur ut **ignis** indignātiō **mea**

et succendātur, et nōn sit quī exstinguat,

propter malitiam operum vestrōrum.

5 **Annūntiātē** in **Iūdā**

et in Ierusālem audītum facite;

et loquiminī et canite **tubā** in **terrā**,

**clāmāte** fortiter et dīcite:

“Congregāminī, et ingrediāmur cīvitātēs mūnītās”.

6 **Levāte** signum in **Sīōn**,

**fugite**, nōlīte stāre,

quia **mālum** ego addūcō ab aquilōne

et contrītiōnem magnam.

7 Ascendit **leō** dē cubīlī suō,

et praedō gentium sē **levāvit**;

**ēgressus** **est** dē locō suō,

ut pōnat terram tuam in sōlitūdinem:

cīvitātēs tuae vastābuntur,

remanentēs absque habitātōre.

8 Super **hōc** accingite vōs ciliciīs,

plangite et **ululāte**,

quia nōn **est** **āversa** **īra** furōris Dominī ā nōbīs.

9 Et erit in **diē** **illa**,

dīcit Dominus,

perībit cor **rēgis**

et cor prīncipum,

et obstupēscent sacerdōtēs,

et prophētae cōnsternābuntur”.

10 Et dīxī: ”Heu, Domine Deus!

Ergō dēcēpistī **populum** istum et Ierusālem

dīcēns: “Pāx erit vōbīs”;

et ecce **pervēnit** gladius usque ad animam”.

11 In tempore illō **dīcētur** **populō** huic et Ierusālem:

”Ventus ūrēns collium, quī sunt in dēsertō,

invādit fīliam **populī** meī

nōn ad ventilandum et ad pūrgandum.

12 Ventus plēnior hīs veniet mihi,

nunc et ego loquar iūdicia **mea** cum eīs”.

13 Ecce quasi nūbēs ascendet,

et quasi tempestās **currūs** eius;

vēlōciōrēs aquilīs equī illīus.

Vae nōbīs, quoniam vastātī sumus!

14 Lavā ā **malitiā** cor tuum,

Ierusālem, ut **salva** fīās;

usquequō **morābuntur** in tē

cōgitātiōnēs inīquae?

15 Vōx enim **annūntiantis** ā **Dān**

et **notam** **facientis** calamitātem dē monte Ephraim.

16 **Nūntiātē** gentibus. Ecce adsunt!

Audītum facite **hoc** super Ierusālem:

”Cūstōdēs vēnērunt dē **terrā** **longinquā**

et dedērunt super cīvitātēs Iūdae **vōcem** suam;

17 quasi cūstōdēs agrōrum factī sunt super eam in gȳrō,

quia adversus mē contumāx erat”,

dīcit Dominus.

18 **Via** **tua** et **opera** **tua**

fēcērunt haec tibi;

**ista** **malitia** **tua**, quia **amāra**,

quia tetigit cor tuum.

19 Vīscera **mea**, vīscera **mea**! Doleō.

Parietēs **cordis** meī!

Turbātur in mē cor meum:

nōn tacēbō,

quoniam **vōcem** būcinae audīvit **anima** **mea**,

clāmōrem proeliī.

20 Contrītiō super contrītiōnem **vocāta** **est**,

quoniam **vastāta** **est** **omnis** **terra**,

**repente** **vastāta** sunt tabernācula **mea**,

**subitō** **tentōria** **mea**.

21 Usquequō vidēbō vēxillum,

audiam **vōcem** būcinae?

22 ”Quia stultus **populus** meus:

mē nōn cognōvērunt;

fīliī īnsipientēs sunt et vēcordēs:

sapientēs sunt, ut faciant **mala**,

**bene** autem facere nesciunt”.

23 Aspexī terram, et ecce **vacuā** erat et **dēsertā**;

et caelōs, et nōn erat lūx in eīs.

24 Aspexī montēs, et ecce movēbantur,

et omnēs collēs conturbātī sunt.

25 Aspexī, et ecce nōn erat homō,

et omne volātile caelī recesserat.

26 Aspexī, et ecce hortus dēsertus,

et omnēs urbēs eius dēstrūctae sunt

ā faciē Dominī et ā faciē īrae furōris eius.

27 Haec enim dīcit Dominus:

”**Dēserta** erit **omnis** **terra**,

sed tamen cōnsummātiōnem nōn faciam.

28 Super **hōc** lūgēbit **terra**,

et maerēbunt caelī dēsuper,

eō quod **locūtus** sum,

statuī et nōn paenitet mē

nec āvertar ab eō”.

29 Ā vōce **equitis** et **mittentis** sagittam

**fūgit** **omnis** cīvitās;

ingressī sunt silvās condēnsās

et ascendērunt rūpēs;

ūniversae urbēs dērelictae sunt,

et nōn habitat in eīs homō.

30 Tū autem, **vastāta**, quid faciēs?

Cum **vestierīs** tē coccinō,

cum **ōrnātā** **fuerīs** monīlī aureō,

et **pīnxerīs** stibiō oculōs tuōs,

frūstrā **compōnēris**;

contempsērunt tē amātōrēs tuī,

animam tuam quaerent.

31 **Vōcem** enim quasi **parturientīs** audīvī,

angustiās ut puerperae;

vōx fīliae **Sīōn**

**intermorientīs** **expandentīs**que **manūs** suās:

”Vae mihi, quia dēfēcit **anima** **mea**

propter interfectōrēs!”.

## 5

1 **Circuīte** viās Ierusālem

et aspicite et **cōnsīderāte**

et quaerite in **platēīs** eius,

an inveniātis **virum**,

an sit quī faciat iūdicium et quaerentem fidem,

et propitius **erō** **eī**.

2 Quod sī etiam ”Vīvit Dominus!” dīxerint,

**certē** falsō iūrābunt.

3 Domine, **nōnne** oculī tuī respiciunt fidem?

Percussistī eōs, et nōn doluērunt,

attrīvistī eōs, et renuērunt accipere disciplīnam:

indūrāvērunt faciēs suās suprā petram,

nōluērunt revertī.

4 Ego autem dīxī: ”Ecce pauperēs illī **stultē** agunt,

quia ignōrant viam Dominī,

iūdicium Deī **suī**.

5 Ībō igitur ad optimātēs

et loquar eīs;

ipsī enim nōvērunt viam Dominī,

iūdicium Deī **suī**”.

Ecce hī simul cōnfrēgērunt iugum, rūpērunt **vincula**.

6 Idcircō percussit eōs **leō** dē **silvā**,

lupus dēsertī vastābit eōs,

pardus vigilāns super cīvitātēs eōrum:

**omnis**, quī **ēgressus** fuerit ex eīs, lacerābitur,

quia multiplicātae sunt praevāricātiōnēs eōrum,

cōnfortātae sunt āversiōnēs eōrum.

7 ”Super quō propitius tibi **esse** poterō?

Fīliī tuī dērelīquērunt mē

et iūrāvērunt in hīs, quī nōn sunt dīī;

saturāvī eōs, et moechātī sunt

et in domum meretrīcis gregātim cōnfluēbant.

8 Equī impinguātī et admissāriī factī sunt:

ūnusquisque ad uxōrem proximī **suī** hinniēbat.

9 Numquid super hīs nōn vīsitābō,

dīcit Dominus,

et in gente tālī nōn ulcīscētur **anima** **mea**?

10 Ascendite mūrōs eius et **dissipāte**,

cōnsummātiōnem autem nōlīte facere;

auferte propāginēs eius,

quia nōn sunt Dominī.

11 Praevāricātiōne enim **praevāricāta** **est** in mē

**domus** Isrāēl et **domus** Iūdae”,

ait Dominus.

12 Negāvērunt Dominum

et dīxērunt: “Nōn **est** ipse;

neque veniet super nōs **malum**,

et gladium et famem nōn vidēbimus.

13 Prophētae erunt in ventum,

et respōnsum nōn **est** in eīs.

Haec ergō ēvenient illīs”.

14 Proptereā haec dīcit Dominus, Deus exercituum:

”Quia locūtī **estis** verbum istud,

ecce ego dō verba **mea** in ōre tuō in ignem

et **populum** istum in ligna,

et vorābit eōs.

15 Ecce ego addūcam super vōs gentem dē longinquō,

**domus** Isrāēl,

ait Dominus,

gentem rōbustam,

gentem antīquam,

gentem, cuius ignōrābis linguam

nec intellegēs quid loquātur.

16 **Pharetra** eius quasi sepulcrum patēns

ūniversī fortēs.

17 Et comedet segetēs tuās et pānem tuum,

dēvorābit fīliōs tuōs et fīliās tuās,

comedet gregem tuum et **armenta** **tua**,

comedet vīneam tuam et fīcum tuam;

et conteret urbēs mūnītās tuās,

in quibus tū habēs fīdūciam, gladiō.

18 Vērumtamen et in diēbus illīs,

ait Dominus,

nōn faciam in vōbīs cōnsummātiōnem”.

19 Quod sī **dīxerītis**: ”Quārē fēcit nōbīs Dominus Deus noster haec omnia?”, **dīcēs** ad eōs: ”Sīcut dērelīquistis mē et servīstis dīīs aliēnīs in **terrā** **vestrā**, sīc serviētis aliēnīs in **terrā** nōn **vestra**”.

20 **Annūntiātē** **hoc** domuī Iācōb

et audītum facite in **Iūdā** dīcentēs:

21 ”Audī, **popule** **stulte**, quī nōn habēs cor,

quī habentēs oculōs nōn vident,

et aurēs et nōn audiunt.

22 Numquid mē nōn timēbitis,

ait Dominus,

et ā faciē **meā** nōn trepidābitis?

Quī posuī arēnam terminum marī, praeceptum sempiternum, quod nōn praeterībit;

et commovēbuntur et nōn poterunt,

et intumēscent **flūctūs** eius, et nōn trānsībunt illud”.

23 **Populō** autem huic factum **est** cor contumāx et rebelle;

recessērunt et abiērunt

24 et nōn dīxērunt in **corde** suō:

”Metuāmus Dominum Deum nostrum,

quī dat nōbīs pluviam

temporāneam et sērōtinam in tempore suō,

**hebdomadās** statūtās **messis**

cūstōdientem nōbīs”.

25 Inīquitātēs vestrae dēclīnāvērunt haec,

et **peccāta** **vestra** prohibuērunt bonum ā vōbīs,

26 quia inventī sunt in **populō** meō impiī,

īnsidiantēs quasi incurvātī aucupēs,

laqueōs pōnentēs ad capiendōs virōs.

27 Sīcut **dēcipulā** **plēnā** avibus,

sīc **domūs** eōrum plēnae dolō;

ideō magnificātī sunt et dītātī,

28 incrassātī sunt et impinguātī:

et trānsgressī sunt terminōs **malī**.

Causam nōn iūdicāvērunt,

causam pūpillī, ut ipsī **prōsperē** agant,

et iūdicium pauperum nōn iūdicāvērunt.

29 Numquid super hīs nōn vīsitābō,

dīcit Dominus,

aut super gentem huiuscemodī

nōn ulcīscētur **anima** **mea**?

30 Stupor et mīrābilia

**facta** sunt in **terrā**:

31 prophētae prophetābant mendācium,

et sacerdōtēs applaudēbant manibus **suīs**,

et **populus** meus dīlēxit tālia.

Quid igitur faciētis in novissimō eius?

## 6

1 **Fugite**, fīliī Beniamin,

dē **mediō** Ierusālem;

et in Thecuā clangite **būcina**

et super Bethchārem **levātē** vēxillum,

quia **malum** vīsum **est** ab aquilōne

et contrītiō **magna**.

2 Speciōsam et dēlicātam **silere** fēcī

fīliam **Sīōn**.

3 Ad eam venient pāstōrēs et gregēs eōrum,

fīgent in **ea** **tentōria** in circuitū;

pāscet ūnusquisque partem suam.

4 ”**Sānctificāte** super eam bellum,

cōnsurgite, et ascendāmus in merīdiē;

vae nōbīs, quia dēclīnāvit diēs,

quia longiōrēs factae sunt umbrae vesperī!

5 Surgite, et ascendāmus in nocte

et dissipēmus domōs eius”.

6 Quia haec dīcit Dominus exercituum:

”Caedite lignum eius

et fundite circā Ierusālem aggerem;

haec **est** cīvitās vīsitātiōnis,

**omnis** **calumnia** in **mediō** eius.

7 Sīcut **effluere** facit **cisterna** aquam suam,

sīc **illa** **effluere** facit malitiam suam;

**violentia** et vastitās audītur in **eā**,

**cōram** mē semper afflīctiō et **plāga**.

8 Ērudīre, Ierusālem,

nē forte recēdat **anima** **mea** ā tē,

nē forte pōnam tē dēsertam,

terram inhabitābilem”.

9 Haec dīcit Dominus exercituum:

”Usque ad racēmum colligent quasi in **vīneā**

reliquiās Isrāēl.

Converte **manum** tuam

quasi vīndēmiātor ad palmitēs”.

10 Cui loquar et quem contestābor, ut audiat?

Ecce incircumcīsae aurēs eōrum,

et audīre nōn possunt;

ecce verbum Dominī factum **est** eīs in opprobrium,

et nōn suscipient illud.

11 Idcircō furōre Dominī plēnus sum,

labōrāvī sustinēns.

”Effunde super parvulum **foris**

et super concilium iuvenum simul;

etiam vir cum muliere capiētur,

senex cum plēnō diērum.

12 Et trānsībunt **domus** eōrum ad alterōs,

agrī et uxōrēs pariter,

quia extendam **manum** meam

super habitantēs terram”,

dīcit Dominus.

13 Ā minōre quippe usque ad maiōrem

omnēs avāritiae student,

et ā **prophētā** usque ad sacerdōtem

cūnctī faciunt dolum.

14 Et cūrant contrītiōnem **populī** meī in **levitāte**

dīcentēs: ”Pāx, pāx”; et nōn **est** pāx.

15 Cōnfūsī sunt, quia abōminātiōnem fēcērunt;

quīn potius cōnfūsiōne nōn sunt cōnfūsī

et **ērubēscere** nesciērunt.

”Quam ob rem cadent inter ruentēs;

tempore, quō vīsitāverō eōs, corruent”,

dīcit Dominus.

16 Haec dīcit Dominus:

”**Stāte** super viās et vidēte

et **interrogātē** dē sēmitīs antīquīs,

quae sit **via** **bona**, et **ambulātē** in **eā**

et inveniētis refrīgerium animābus vestrīs”.

Et dīxērunt: ”Nōn ambulābimus!”.

17 Et cōnstituī super vōs speculātōrēs:

”**Audīte** **vōcem** tubae”.

Et dīxērunt: ”Nōn audiēmus!”.

18 Ideō **audītē**, gentēs,

et cognōsce, congregātiō,

**quanta** ego faciam eīs.

19 Audī **terra**: ”Ecce ego addūcam **mala** super **populum** istum,

frūctum cōgitātiōnum eōrum,

quia verba **mea** nōn audiērunt

et lēgem meam prōiēcērunt.

20 Ut quid mihi tūs, quod dē **Sabā** **venit**,

et **calamus** suāve olēns dē **terrā** **longinquā**?

Holocautōmata **vestra** nōn sunt **accepta**,

et victimae vestrae nōn **placent** mihi”.

21 Proptereā haec dīcit Dominus:

”Ecce ego dabō in **populum** istum offendicula,

et offendent in eīs patrēs et fīliī simul,

vīcīnus et proximus perībunt”.

22 Haec dīcit Dominus:

”Ecce **populus** **venit** dē **terrā** aquilōnis,

et gēns **magna** cōnsurget ā fīnibus terrae;

23 arcum et acīnacem arripiet,

**crūdēlis** **est** et nōn miserēbitur;

vōx eōrum quasi mare sonābit,

et super equōs ascendent,

praeparātī quasi vir ad proelium

adversum tē, **fīlia** **Sīōn**”.

24 ”Audīvimus fāmam eius;

dissolūtae sunt **manūs** nostrae,

trībulātiō apprehendit nōs,

dolōrēs ut parturientem”.

25 Nōlīte exīre ad agrōs

et in **viā** nē ambulētis,

quoniam gladius inimīcī,

pavor in circuitū.

26 **Fīlia** **populī** meī, **accingere** ciliciō

et volūtāre in cinere,

lūctum ūnigenitī fac tibi,

plānctum amārum,

quia **repente** veniet vastātor super nōs.

27 Probātōrem **dedī** tē in **populō** meō;

et sciēs et probābis viam eōrum.

28 Omnēs istī prīncipēs rebellēs,

ambulantēs fraudulenter.

Aes et ferrum,

omnia istī corrumpunt.

29 Sufflāvit sufflātōrium in igne,

cōnsūmptum **est** plumbum;

frūstrā cōnflāvit cōnflātor,

scōriae enim nōn sunt sēparātae.

30 Argentum reprobum **vocātē** eōs,

quia Dominus prōiēcit illōs.

## 7

1 Verbum, quod factum **est** ad Iēremīam ā Dominō dīcēns:

2 ”Stā in **portā** **domūs** Dominī et praedicā ibi verbum istud et dīc: **Audītē** verbum Dominī, **omnis** **Iūda**, quī ingrediminī per portās hās, ut adōrētis Dominum.

3 Haec dīcit Dominus exercituum, Deus Isrāēl: Bonās facite viās vestrās et **opera** **vestra**, et habitāre vōs faciam in locō istō.

4 Nōlīte **cōnfīdere** in verbīs mendāciī dīcentēs: “Templum Dominī, templum Dominī, templum Dominī **est**”.

5 Quoniam, sī **bene** **dīrēxeritis** viās vestrās et **opera** **vestra**, sī **fēcerītis** iūdicium inter **virum** et proximum eius,

6 advenae et pūpillō et viduae nōn **fēcerītis** calumniam nec sanguinem innocentem **effūderitis** in locō **hoc** et post deōs aliēnōs nōn **ambulāverītis** in **malum** vobismetipsīs,

7 habitāre vōs faciam in locō istō, in **terrā**, quam **dedī** patribus vestrīs ā saeculō usque in saeculum.

8 Ecce vōs cōnfīditis vōbīs in sermōnibus mendāciī, quī nōn **prōdērunt**.

9 Quid? Fūrārī, **occīdere**, adulterārī, iūrāre mendāciter, incēnsum offerre Baal et īre post deōs aliēnōs, quōs **ignōrātis**;

10 et venītis et **stātis** **cōram** mē in domō hāc, super quam invocātum **est** **nōmen** meum, et dīcitis: “Līberātī sumus”, eō quod faciātis omnēs abōminātiōnēs istās.

11 Numquid **spēlunca** latrōnum **facta** **est** **domus** **ista**, super quam invocātum **est** **nōmen** meum in oculīs vestrīs?

Ecce, etiam ego vīdī, dīcit Dominus.

12 **Ite** ad locum meum in Sīlō, ubi habitāvit **nōmen** meum ā prīncipiō, et vidēte, quae fēcerim **eī** propter malitiam **populī** meī Isrāēl.

13 Et nunc, quia fēcistis omnia **opera** haec, dīcit Dominus, et **locūtus** sum ad vōs **manē** cōnsurgēns et loquēns, et nōn audīstis, et vocāvī vōs, et nōn respondistis,

14 faciam domuī huic, super quam invocātum **est** **nōmen** meum, et in **quā** vōs habētis fīdūciam, et locō, quem **dedī** vōbīs et patribus vestrīs, sīcut fēcī Sīlō;

15 et prōiciam vōs ā faciē **meā**, sīcut prōiēcī omnēs frātrēs vestrōs, ūniversum sēmen Ephraim.

16 Tū ergō, nōlī **ōrāre** prō **populō** **hoc** nec assūmās prō eīs dēprecātiōnem et ōrātiōnem et nōn obsistās mihi, quia nōn exaudiam tē.

17 **Nōnne** vidēs, quid istī faciant in cīvitātibus Iūdae et in **platēīs** Ierusālem?

18 Fīliī colligunt ligna, et patrēs succendunt ignem, et mulierēs commiscent farīnam, ut faciant placentās rēgīnae caelī et **libent** dīīs aliēnīs, ut mē ad īrācundiam prōvocent.

19 Numquid mē ad īrācundiam prōvocant, dīcit Dominus, **nōnne** sēmetipsōs in cōnfūsiōnem **vultūs** **suī**?

20 Ideō haec dīcit Dominus Deus: Ecce **furor** meus et indignātiō **mea** effunditur super locum istum, super hominēs et super iūmenta et super lignum regiōnis et super frūgēs terrae et succendētur et nōn exstinguētur.

21 Haec dīcit Dominus exercituum, Deus Isrāēl: Holocautōmata **vestra** **addite** victimīs vestrīs et comedite carnēs,

22 quia nōn sum **locūtus** cum patribus vestrīs et nōn praecēpī eīs in **diē**, **quā** ēdūxī eōs dē **terrā** Aegyptī, dē verbō holocautōmatum et victimārum.

23 Sed **hoc** verbum praecēpī eīs dīcēns: **Audītē** **vōcem** meam, et **erō** vōbīs Deus, et vōs eritis mihi **populus**; et **ambulātē** in omnī **viā**, quam mandāverim vōbīs, ut **bene** sit vōbīs.

24 Et nōn audiērunt nec inclīnāvērunt aurem suam, sed abiērunt in voluntātibus et in prāvitāte **cordis** **suī** **malī** factīque sunt retrōrsum et nōn in ante

25 ā **diē**, **quā** ēgressī sunt patrēs eōrum dē **terrā** Aegyptī, usque ad diem hanc. Et mīsī ad vōs omnēs servōs meōs prophētās, per diem cōnsurgēns dīlūculō et mittēns;

26 et nōn audiērunt mē nec inclīnāvērunt aurem suam, sed indūrāvērunt cervīcem suam et peius operātī sunt quam patrēs eōrum.

27 Et **loqueris** ad eōs omnia verba haec, et nōn audient tē; et vocābis eōs, et nōn respondēbunt tibi;

28 et **dīcēs** ad eōs: Haec **est** gēns, quae nōn audīvit **vōcem** Dominī Deī **suī** nec recēpit disciplīnam. Periit **fidēs** et **ablāta** **est** dē ōre eōrum.

29 Tondē capillum tuum et prōice

et sūme in collibus plānctum,

quia sprēvit Dominus

et prōiēcit generātiōnem furōris **suī**.

30 Quia fēcērunt fīliī Iūdae **malum** in oculīs meīs, dīcit Dominus; posuērunt abōminātiōnēs suās in domō, super quam invocātum **est** **nōmen** meum, ut polluerent eam;

31 et aedificāvērunt **excelsa** Topheth, quae **est** in **valle** Benennom, ut incenderent fīliōs suōs et fīliās suās ignī: quae nōn praecēpī nec cōgitāvī in **corde** meō.

32 Ideō ecce diēs venient, dīcit Dominus, et nōn **dīcētur** amplius Topheth et **vallis** Benennom sed **vallis** Interfectiōnis; et sepelient in Topheth, eō quod nōn sit locus.

33 Et erit morticīnum **populī** huius in cibum volucribus caelī et bēstiīs terrae, et nōn erit quī abigat.

34 Et **quiēscere** faciam dē urbibus Iūdae et dē **platēīs** Ierusālem **vōcem** gaudiī et **vōcem** laetitiae, **vōcem** spōnsī et **vōcem** spōnsae: in dēsōlātiōnem enim erit **terra**”.

## 8

1 ”In illō tempore, ait Dominus, ēicient ossa rēgum Iūdae et ossa prīncipum eius et ossa sacerdōtum et ossa prophētārum et ossa eōrum, quī habitāvērunt Ierusālem dē sepulcrīs **suīs**;

2 et expandent **ea** ad sōlem et lūnam et omnem mīlitiam caelī, quae dīlēxērunt et quibus serviērunt et post quae ambulāvērunt et quae quaesiērunt et adōrāvērunt; nōn colligentur et nōn sepelientur: in sterquilīnium super faciem terrae erunt.

3 Et ēligent **magis** mortem quam vītam omnēs, quī residuī fuerint dē cognātiōne hāc **pessima** in ūniversīs locīs, ad quae ēiēcerō eōs, dīcit Dominus exercituum.

4 Et **dīcēs** ad eōs: Haec dīcit Dominus:

Numquid, quī cadit, nōn resurget, et, quī āversus **est**, nōn revertētur?

5 Quārē ergō āversus **est** **populus** iste,

Ierusalem āversiōne **perpetuā**?

Apprehendērunt mendācium

et nōluērunt revertī.

6 Attendī et auscultāvī:

nēmō, quod bonum **est**, loquitur,

nūllus **est**, quī agat paenitentiam

super **malitiā** **suā** dīcēns:

“Quid fēcī?”.

Omnēs conversī sunt ad cursum suum,

quasi equus impetū vādēns in proeliō.

7 Etiam **cicōnia** in caelō

nōvit tempus suum;

turtur et hirundō et turdus

cūstōdiērunt tempus **adventūs** **suī**;

**populus** autem meus nōn nōvit

iūdicium Dominī.

8 Quōmodo dīcitis: “Sapientēs nōs sumus,

et lēx Dominī nōbīscum **est**”?

**Vērē** mendācium operātus **est**

stilus mendāx scrībārum.

9 Cōnfūsī sunt sapientēs,

perterritī et captī sunt;

verbum enim Dominī prōiēcērunt,

et **sapientia** **nūlla** **est** in eīs.

10 Proptereā dabō mulierēs eōrum **exteris**,

agrōs eōrum expugnātōribus,

quia ā minimō usque ad maximum

omnēs avāritiam sequuntur,

ā **prophētā** usque ad sacerdōtem

cūnctī faciunt mendācium.

11 Et sānant contrītiōnem

fīliae **populī** meī in **levitāte**

dīcentēs “Pāx, pāx”, cum nōn sit pāx.

12 Cōnfūsī sunt, quia abōminātiōnem fēcērunt;

quīn immō cōnfūsiōne nōn sunt cōnfūsī

et **ērubēscere** nesciērunt,

idcircō cadent inter corruentēs,

in tempore vīsitātiōnis suae corruent,

dīcit Dominus.

13 Congregāns congregābō eōs,

ait Dominus;

nōn **est** **ūva** in vītibus,

et nōn sunt **fīcus** in **fīculneā**,

folium dēflūxit,

et dabō eīs gradientēs super eōs.

14 “Quārē **sedēmus**?

Convenīte, et ingrediāmur cīvitātēs mūnītās

et pereāmus ibi,

quia Dominus Deus noster trādidit nōs in interitum

et pōtum **dedit** nōbīs aquam fellis;

peccāvimus enim Dominō.

15 Exspectāvimus pācem, et nōn **est** bonum,

tempus medēlae, et ecce **formīdō**”.

16 Ā **Dān** **audītus** **est** **fremitus** equōrum eius,

ā vōce hinnītuum fortium equōrum eius

**commōta** **est** **omnis** **terra**;

et venient et dēvorābunt terram et plēnitūdinem eius,

urbem et habitātōrēs eius.

17 Quia ecce ego mittam vōbīs

serpentēs rēgulōs,

quibus nōn **est** incantātiō,

et mordēbunt vōs”,

ait Dominus.

18 Hilaritās **mea** **facta** **est** dolor in mē,

cor meum maerēns.

19 Ecce vōx clāmōris fīliae **populī** meī

dē **terrā** **longinquā**:

”Numquid Dominus nōn **est** in **Sīōn**?

Aut rēx eius nōn **est** in **eā**?”.

”Quārē ergō mē ad īrācundiam concitāvērunt in sculptilibus **suīs**

et in vānitātibus aliēnīs?”.

20 ”Trānsiit **messis**, **fīnīta** **est** aestās,

et nōs salvātī nōn sumus”.

21 Super contrītiōne fīliae **populī** meī

contrītus sum et contrīstātus;

stupor obtinuit mē.

22 Numquid **rēsīna** nōn **est** in Galaad?

Aut medicus nōn **est** ibi?

Quārē enim nōn **est** obductā

cicātrīx fīliae **populī** meī?

23 **Quis** dabit **capitī** meō aquam

et oculīs meīs fontem lacrimārum,

et plōrābō **diē** ac nocte

interfectōs fīliae **populī** meī?

## 9

1 **Quis** dabit mihi in sōlitūdine dēversōrium viātōrum,

et dē relinquam **populum** meum et recēdam ab eīs?

Quia omnēs adulterī sunt,

**coetus** praevāricātōrum.

2 ”Et tendērunt linguam suam quasi arcum;

mendācium, et nōn **vēritās**, invaluit in **terrā**,

quia dē **mālō** ad **mālum** ēgressī sunt

et mē nōn cognōvērunt,

dīcit Dominus.

3 Ūnusquisque sē ā proximō suō cūstōdiat

et in omnī frātre suō nōn habeat fīdūciam,

quia **omnis** frāter supplantat,

et **omnis** amīcus fraudulenter incēdit,

4 et vir frātrem suum dēcipit,

et vēritātem nōn loquuntur;

docuērunt enim linguam suam loquī mendācium,

**inīquē** **ēgerunt**, nōluērunt convertī.

5 **Iniūria** super iniūriam,

dolus super dolum.

Renuērunt scīre mē”,

dīcit Dominus.

6 Proptereā haec dīcit Dominus exercituum:

”Ecce ego cōnflābō et probābō eōs;

quid enim aliud faciam fīliae **populī** meī?

7 **Sagittā** vulnerāns **linguā** eōrum;

dolum **locūta** **est** in ōre suō:

pācem cum amīcō suō loquitur

et **occultē** pōnit **eī** īnsidiās.

8 Numquid super hīs nōn vīsitābō eōs,

dīcit Dominus,

aut in gente huiusmodī

nōn ulcīscētur **anima** **mea**?”.

9 Super montēs assūmam flētum ac lāmentum

et super **pāscuā** dēsertī plānctum,

quoniam **incēnsa** sunt,

eō quod nōn sit vir pertrānsiēns,

et nōn audiunt **vōcem** gregis;

ā volucre caelī usque ad pecora

trānsmigrāvērunt, recessērunt.

10 ”Et dabō Ierusālem in acervōs arēnae

et cubīlia thoum,

et cīvitātēs Iūdae dabō in dēsōlātiōnem,

eō quod nōn sit habitātor”.

11 **Quis** **est** vir sapiēns, quī intellegat **hoc**,

et ad quem verbum **ōris** Dominī fīat,

ut annūntiet istud:

Quārē perierit **terra**,

**exusta** sit quasi dēsertum,

eō quod nōn sit quī pertranseat?

12 Et dīxit Dominus: ”Quia dērelīquērunt lēgem meam, quam **dedī** eīs, et nōn audiērunt **vōcem** meam et nōn ambulāvērunt in **eā**;

13 et abiērunt post prāvitātem **cordis** **suī** et post Baalim, quōs didicērunt ā patribus **suīs**”.

14 Idcircō haec dīcit Dominus exercituum, Deus Isrāēl: ”Ecce ego cibābō **populum** istum absinthiō et pōtum dabō eīs aquam fellis;

15 et dispergam eōs in gentibus, quās nōn nōvērunt ipsī et patrēs eōrum, et mittam post eōs gladium, dōnec cōnsūmantur.

16 Haec dīcit Dominus exercituum:

Attendite et **vocātē** lāmentātrīcēs, et veniant;

et ad eās, quae sapientēs sunt, mittite, et properent!”.

17 Festīnent

et assūmant super nōs lāmentum:

dēdūcant oculī nostrī lacrimās,

et palpebrae nostrae dēfluant aquīs.

18 Quia vōx lāmentātiōnis **audīta** **est** dē **Sīōn**:

”Quōmodo vastātī sumus et cōnfūsī vehementer,

quia dērelīquimus terram,

quoniam **dēiecta** sunt tabernācula **nostra**”.

19 **Audīte** ergō, mulierēs, verbum Dominī;

et assūmant aurēs vestrae sermōnem **ōris** eius,

et docēte fīliās vestrās lāmentum,

et **ūna**quaeque proximam suam plānctum.

20 Quia ascendit mors per fenestrās nostrās,

**ingressa** **est** domōs nostrās,

**disperdere** parvulōs dēforīs,

iuvenēs dē **platēīs**.

21 **Loquēre**. Haec dīcit Dominus:

”Et cadet morticīnum hominis

quasi stercus super faciem regiōnis

et quasi manipulus post tergum **metentis**,

et nōn **est** quī colligat”.

22 Haec dīcit Dominus:

”Nōn glōriētur sapiēns in **sapientiā** **suā**,

et nōn glōriētur **fortis** in fortitūdine **suā**,

et nōn glōriētur dīves in dīvitiīs **suīs**;

23 sed in **hōc** glōriētur, quī glōriātur:

scīre et nōsse mē,

quia ego sum Dominus, quī faciō misericordiam

et iūdicium et iūstitiam in **terrā**;

haec enim **placent** mihi,

ait Dominus.

24 Ecce diēs veniunt, dīcit Dominus, et vīsitābō super omnem, quī circumcīsum habet praepūtium,

25 super Aegyptum et super Iūdam et super Edom et super fīliōs Ammōn et super Moab et super omnēs, quī attōnsī sunt in **comam**, habitantēs in dēsertō, quia omnēs gentēs habent praepūtium, **omnis** autem **domus** Isrāēl incircumcīsī sunt **corde**”.

## 10

1 **Audīte** verbum, quod **locūtus** **est** Dominus super vōs, **domus** Isrāēl.

2 Haec dīcit Dominus:

”Iuxtā viās gentium nōlīte **discere**

et ā signīs caelī nōlīte **metuere**,

quae timent gentēs,

3 quia **lēgēs** **pōpulōrum** vānae sunt.

Quia lignum dē saltū praecīdit

opus manuum artificis in **asciā**,

4 argentō et aurō decorāvit illud,

**clāvis** et malleīs firmāvit,

ut nōn moveātur;

5 sīcut **formīdō** in cucumerāriō sunt

et nōn loquentur,

portantur, quia **incēdere** nōn valent:

nōlīte ergō timēre **eā**,

quia nec **male** possunt facere nec **bene**”.

6 Nōn **est** **similis** tuī, Domine;

magnus **es** tū,

et magnum **nōmen** tuum in fortitūdine.

7 **Quis** nōn timēbit tē, ō rēx gentium?

Tē enim decet,

quoniam inter cūnctōs sapientēs gentium

et in ūniversīs rēgnīs eārum nūllus **est** **similis** tuī.

8 Pariter īnsipientēs et **fatuī** sunt;

**doctrīna** vānitātis eōrum lignum **est**.

9 Argentum involūtum, quod dē Tharsīs affertur,

et aurum dē Ophaz,

opus artificis et manuum aurificis,

hyacinthus et **purpura** indūmentum eōrum;

opus artificum **ūniversa** haec.

10 Dominus autem Deus vērus **est**,

ipse Deus vīvēns et rēx sempiternus;

ab indignātiōne eius commovēbitur **terra**,

et nōn sustinēbunt gentēs comminātiōnem eius.

11 Sīc ergō **dicētis** eīs: ”Dīī, quī caelōs et terram nōn fēcērunt, pereant dē **terrā** et dē hīs, quae sub caelīs sunt”.

12 Quī fēcit terram in fortitūdine **suā**,

firmāvit orbem in **sapientiā** **suā**

et **prūdentiā** **suā** extendit caelōs.

13 Ad **vōcem** suam dat multitūdinem aquārum in caelō

et ēlevat nebulās ab extrēmitātibus terrae;

**fulgura** in pluviam facit

et ēdūcit ventum dē thēsaurīs **suīs**.

14 Stultus **factus** **est** **omnis** homō absque **scientiā**;

cōnfūsus **est** **omnis** artifex in sculptilī,

quoniam falsum **est**, quod cōnflāvit,

et nōn **est** **spīritus** in eīs.

15 **Vāna** sunt et opus rīsū dignum;

in tempore vīsitātiōnis suae perībunt.

16 Nōn **est** hīs **similis** pars Iācōb:

quī enim fōrmāvit omnia, ipse **est**,

et Isrāēl **tribūs** **hērēditātis** eius,

Dominus exercituum **nōmen** illī.

17 **Congrega** dē **terrā** sarcinam tuam,

quae habitās in obsidiōne,

18 quia haec dīcit Dominus:

”Ecce ego **longē** prōiciam habitātōrēs terrae in hāc **vice**

et trībulābō eōs, **ita** ut inveniant mē”.

19 Vae mihi super contrītiōne **meā**,

**pessima** **plāga** **mea**!

Ego autem dīxī:

”**Plānē** haec īnfirmitās **mea** **est**,

et portābō illam”.

20 Tabernāculum meum vastātum **est**, omnēs fūniculī meī dīruptī sunt;

fīliī meī exiērunt ā mē et nōn subsistunt,

nōn **est** quī extendat **ultrā** tentōrium meum

et ērigat pellēs meās.

21 Quia **stultē** **ēgerunt** pāstōrēs

et Dominum nōn quaesiērunt;

proptereā nōn prōsperātī sunt,

et **omnis** grex eōrum dispersus **est**.

22 Vōx audītiōnis ecce **venit**

et commōtiō **magna** dē **terrā** aquilōnis,

ut pōnat cīvitātēs Iūdae sōlitūdinem

et habitāculum thōum.

23 ”Sciō, Domine, quia nōn **est** hominis **via** eius,

nec **virī** **est**, ut ambulet et dīrigat **gressūs** suōs.

24 Corripe mē, Domine,

vērumtamen in iūdiciō et nōn in furōre tuō,

nē forte ad nihilum redigās mē”.

25 Effunde indignātiōnem tuam super gentēs,

quae nōn cognōvērunt tē,

et super cognātiōnēs,

quae **nōmen** tuum nōn invocāvērunt;

quia comēdērunt Iācōb

et dēvorāvērunt eum

et cōnsūmpsērunt illum

et **pāscua** eius dissipāvērunt.

## 11

1 Verbum, quod factum **est** ad Iēremīam ā Dominō dīcēns:

2 ”**Audīte** verba **pactī** huius et loquiminī ad virōs Iūdae et habitātōrēs Ierusālem.

3 Et **dīcēs** ad eōs: Haec dīcit Dominus, Deus Isrāēl: Maledictus vir, quī nōn audierit verba **pactī** huius,

4 quod praecēpī patribus vestrīs in **diē**, **quā** ēdūxī eōs dē **terrā** Aegyptī, dē fornāce **ferreā**, dīcēns: **Audītē** **vōcem** meam et facite omnia, quae praecipiō vōbīs, et eritis mihi in **populum**, et ego **erō** vōbīs in Deum;

5 ut suscitem iūrāmentum, quod iūrāvī patribus vestrīs, datūrum mē eīs terram fluentem **lacte** et melle, sīcut **est** diēs haec”. Et respondī et dīxī: ”Āmēn, Domine”.

6 Et dīxit Dominus ad mē: ”Vōciferāre omnia verba haec in cīvitātibus Iūdae et in **foris** Ierusālem dīcēns: **Audītē** verba **pactī** huius et facite **illa**.

7 Quia contestāns contestātus sum patrēs vestrōs in **diē**, **quā** ēdūxī eōs dē **terrā** Aegyptī, usque ad diem hanc; **māne** cōnsurgēns contestātus sum et dīxī: **Audītē** **vōcem** meam.

8 Et nōn audiērunt nec inclīnāvērunt aurem suam, sed abiērunt ūnusquisque in prāvitāte **cordis** **suī** **malī**; et indūxī super eōs omnia verba **pactī** huius, quod praecēpī, ut facerent, et nōn fēcērunt”.

9 Et dīxit Dominus ad mē: ”**Inventa** **est** coniūrātiō in **virīs** Iūdae et in habitātōribus Ierusālem.

10 Reversī sunt ad inīquitātēs patrum suōrum priōrum, quī nōluērunt audīre verba **mea**; et hī ergō abiērunt post deōs aliēnōs, ut servīrent eīs: irritum fēcērunt **domus** Isrāēl et **domus** Iūdae **pactum** meum, quod pepigī cum patribus eōrum.

11 Quam ob rem haec dīcit Dominus: Ecce ego indūcam super eōs **mala**, dē quibus exīre nōn poterunt; et clāmābunt ad mē, et nōn exaudiam eōs.

12 Et ībunt cīvitātēs Iūdae et habitātōrēs Ierusālem et clāmābunt ad deōs, quibus sacrificant, et nōn salvābunt eōs in tempore afflīctiōnis eōrum.

13 Secundum numerum enim cīvitātum tuārum erant dīī tuī, **Iūdā**, et secundum numerum viārum Ierusalem posuistis **ārās** cōnfūsiōnī, **ārās** ad sacrificandum Baal.

14 Tū ergō nōlī **ōrāre** prō **populō** **hoc** et nē assūmās prō eīs dēprecātiōnem et ōrātiōnem, quia nōn exaudiam in tempore clāmōris eōrum ad mē, in tempore afflīctiōnis eōrum.

15 Quid **est** dīlēctae meae,

ut in domō **meā** perficiat **cōnsilia** **mala**?

Numquid **vōta** et carnēs sānctae

auferent ā tē malitiās tuās,

in quibus glōriēris?”.

16 Olīvam ūberem, pulchram, frūctibus speciōsam,

vocābit Dominus **nōmen** tuum;

ad **vōcem** **strepitūs** **grandis**

succendit ignem in **eā**,

et combustī sunt rāmī eius.

17 Et Dominus exercituum, quī plantāvit tē, **locūtus** **est** super tē **mālum**, prō **malīs** **domus** Isrāēl et **domus** Iūdae, quae fēcērunt sibi ad **irrītandum** mē, sacrificantēs Baal.

18 Tū autem, Domine, dēmōnstrāstī mihi, et cognōvī;

tunc ostendistī mihi **opera** eōrum.

19 Et ego quasi agnus mānsuētus, quī portātur ad victimam; et nōn cognōvī quia super mē cōgitāvērunt **cōnsilia**: ”Caedāmus lignum in vigōre eius et ērādāmus eum dē **terrā** vīventium, et **nōmen** eius nōn memorētur amplius”.

20 Tū autem, Domine exercituum,

quī iūdicās **iūstē** et probās **rēnēs** et **corda**:

videam ultiōnem tuam ex eīs;

tibi enim revēlāvī causam meam.

21 Proptereā haec dīcit Dominus super virōs Anathoth, quī quaerunt animam tuam et dīcunt: ”Nōn prophetābis in nōmine Dominī et nōn moriēris in manibus nostrīs”.

22 Proptereā haec dīcit Dominus exercituum: ”Ecce ego vīsitābō super eōs: iuvenēs morientur in gladiō, fīliī eōrum et fīliae eōrum morientur in famē,

23 et reliquiae nōn erunt eīs; indūcam enim **malum** super virōs Anathoth, annum vīsitātiōnis eōrum”.

## 12

1 Iūstus quidem tū **es**, Domine, sī disputem tēcum;

vērumtamen dē iūdiciīs loquar ad tē.

Quārē **via** impiōrum prōsperātur?

**Bene** **est** omnibus, quī praevāricantur et **inīquē** agunt.

2 Plantāstī eōs, et rādīcem mīsērunt,

prōficiunt et faciunt frūctum;

prope **es** tū **ōrī** eōrum

et **longē** ā rēnibus eōrum.

3 Et tū, Domine, nōstī mē, vīdistī mē

et probāstī cor meum tēcum;

**sēgregā** eōs quasi gregem ad victimam

et **sānctificā** eōs in diem occīsiōnis.

4 Usquequō lūgēbit **terra**,

et **herba** **omnis** regiōnis siccābitur

propter malitiam habitantium in **eā**?

Cōnsūmptum **est** animal et volucre,

quoniam dīxērunt: “Nōn vidēbit **novissima** **nostra**”.

5 ”Sī cum peditibus currēns labōrāstī,

quōmodo **contendere** **poteris** cum equīs?

Cum autem in **terrā** **pācis** sēcūrus **fuerīs**,

quid faciēs in **silvā** **condēnsā** **Iordānis**?

6 Nam et frātrēs tuī et **domus** patris tuī,

etiam ipsī fraudulenter **ēgerunt** adversum tē

et clāmāvērunt post tē **plēnā** vōce;

nē crēdās eīs, cum locūtī fuerint tibi **bona**”.

7 ”**Relīquī** domum meam,

dīmīsī hērēditātem meam;

**dedī** dīlēctam animae meae

in manū inimīcōrum eius.

8 **Facta** **est** mihi hērēditās **mea**

quasi **leō** in **silvā**;

**dēdit** contrā mē **vōcem**, ideō ōdīvī eam.

9 Numquid **avis** **discōlor** hērēditās **mea** mihi?

Numquid avēs in circuitū contrā eam?

Venīte, congregāminī, omnēs bēstiae campī,

**properātē** ad dēvorandum.

10 Pāstōrēs multī dēmōlītī sunt vīneam meam,

conculcāvērunt partem meam;

dedērunt portiōnem meam dēsīderābilem

in dēsertum sōlitūdinis.

11 Posuērunt eam in dissipātiōnem;

lūgetque **cōram** mē **dēsōlāta**,

**vastāta** **est** **omnis** **terra**,

quia nūllus **est** quī recōgitet **corde**”.

12 Super omnēs collēs in dēsertō vēnērunt vastātōrēs,

quia gladius Dominī dēvorat

ab extrēmō terrae usque ad extrēmum eius;

nōn **est** pāx ūniversae carnī.

13 Sēmināvērunt trīticum et spīnās messuērunt,

labōrāvērunt, et nōn eīs prōderit;

cōnfundēminī ā frūctibus vestrīs

propter īram furōris Dominī.

14 Haec dīcit Dominus adversum omnēs vīcīnōs meōs pessimōs, quī tangunt hērēditātem, quam distribuī **populō** meō Isrāēl: “Ecce ego ēvellam eōs dē **terrā** **suā** et domum Iūdae ēvellam dē **mediō** eōrum.

15 Et erit: cum ēvulserō eōs, convertar et miserēbor eōrum et redūcam eōs, **virum** ad hērēditātem suam et **virum** in terram suam.

16 Et erit: sī ērudītī didicerint viās **populī** meī, ut iūrent in nōmine meō: “Vīvit Dominus!”, sīcut docuērunt **populum** meum iūrāre in Baal, aedificābuntur in **mediō** **populī** meī.

17 Quod sī nōn audierint, ēvellam gentem illam ēvulsiōne et perditiōne”, ait Dominus.

## 13

1 Haec dīxit Dominus ad mē: ”**Vāde** et **possidē** tibi lumbāre līneum et pōnēs illud super lumbōs tuōs et in aquam nōn īnferēs illud”.

2 Et possēdī lumbāre iuxtā verbum Dominī et posuī circā lumbōs meōs.

3 Et **factus** **est** sermō Dominī ad mē secundō dīcēns:

4 ”Tolle lumbāre, quod possēdistī, quod **est** circā lumbōs tuōs, et surgēns **vāde** ad **Euphrāten** et absconde ibi illud in forāmine petrae”.

5 Et abiī et abscondī illud ad **Euphrāten**, sīcut praecēperat mihi Dominus.

6 Et factum **est**, post diēs plūrimōs dīxit Dominus ad mē: ”Surge, **vāde** ad **Euphrāten** et tolle inde lumbāre, quod praecēpī tibi, ut absconderēs ibi”.

7 Et abiī ad **Euphrāten** et **fōdī** et tulī lumbāre dē locō, ubi absconderam illud; et ecce, computruerat lumbāre, **ita** ut nūllī ūsuī aptum **esset**.

8 Et factum **est** verbum Dominī ad mē dīcēns:

9 ”Haec dīcit Dominus: Sīc **putrēscere** faciam superbiam Iūdae et superbiam Ierusalem multam;

10 **populus** iste pessimus — quī nōlunt audīre verba **mea** et ambulant in prāvitāte **cordis** **suī** abiēruntque post deōs aliēnōs, ut servīrent eīs et adōrārent eōs — erit sīcut lumbāre istud, quod nūllī ūsuī aptum **est**.

11 Sīcut enim adhaeret lumbāre ad lumbōs **virī**, sīc agglūtināvī mihi omnem domum Isrāēl et omnem domum Iūdae, dīcit Dominus, ut **esset** mihi in **populum** et in **nōmen** et in laudem et in glōriam, et nōn audiērunt.

12 **Dīcēs** ergō ad eōs sermōnem istum: Haec dīcit Dominus, Deus Isrāēl: **Omnis** **laguncula** implēbitur vīnō. Et **dīcent** ad tē: “Numquid ignōrāmus quia **omnis** **laguncula** implēbitur vīnō?”.

13 Et **dīcēs** ad eōs: Haec dīcit Dominus: Ecce ego implēbō omnēs habitātōrēs terrae huius et **rēgēs**, quī **sedent** dē stirpe Dāvīd super thronum eius, et sacerdōtēs et prophētās et omnēs habitātōrēs Ierusālem ēbrietāte;

14 et collīdam eōs, **virum** in frātrem suum et patrēs et fīliōs pariter, ait Dominus; nōn parcam et nōn concēdam neque miserēbor, ut nōn disperdam eōs”.

15 **Audīte** et auribus percipite; nōlīte ēlevārī,

quia Dominus **locūtus** **est**.

16 **Datē** Dominō Deō vestrō glōriam,

antequam contenebrēscat,

et antequam offendant **pedēs** vestrī

ad montēs cālīginōsōs;

exspectābitis lūcem,

et pōnet eam in umbram **mortis**

et in cālīginem.

17 Quod sī **hoc** nōn **audierītis**,

in absconditō plōrābit **animā** **meā**

ā faciē superbiae;

plōrāns plōrābit

et dēdūcet oculus meus lacrimam,

quia **captus** **est** grex Dominī.

18 ”Dīc **rēgī** et dominātrīcī:

In humō sedēte,

quoniam dēscendit dē **capite** vestrō

**corōna** glōriae vestrae.

19 Cīvitātēs austrī clausae sunt,

et nōn **est** quī aperiat;

**trānslāta** **est** **omnis** **Iūda**

trānsmigrātiōne **perfectā**.

20 **Levā** oculōs tuōs et vidē

venientēs ab aquilōne:

**Ubi** **est** grex, quī **datus** **est** tibi,

**pecūs** inclitum tuum?

21 Quid **dīcēs**, cum vīsitāverit tē?

Tū enim **ipsa** docuistī eōs adversum tē,

amīcōs in caput tuum;

numquid nōn dolōrēs apprehendent tē

quasi mulierem parturientem?

22 Quod sī **dīxerīs** in **corde** tuō:

“Quārē vēnērunt mihi haec?”.

Propter multitūdinem inīquitātis tuae

revēlātae sunt laciniae tuae,

pollūtae sunt plantae tuae.

23 Numquid mūtāre potest **Aethiops** pellem suam

aut pardus varietātēs suās?

Tunc et vōs poteritis benefacere,

cum **didiceritis** **mālum**.

24 Et dissēminābō eōs quasi stipulam,

quae raptātur in ventō dēsertī.

25 Haec sors **tua** parsque mēnsūrae tuae ā mē,

dīcit Dominus,

quia **oblīta** **es** meī

et **cōnfīsa** **es** in mendāciō.

26 Unde et ego sublevābō laciniās tuās super faciem tuam,

et appārēbit **ignōminia** **tua**,

27 adulteria **tua** et **hinnītus** tuus,

scelus fornicātiōnis tuae.

Super collēs in agrō vīdī abōminātiōnēs tuās.

Vae tibi, Ierusālem! Nōn mundāberis;

usquequō adhūc?”.

## 14

1 Quod factum **est** verbum Dominī ad Iēremīam dē sīc **citātē**.

2 Lūget **Iūda**,

et portae eius languēscunt

et contrīstātae iacent in **terrā**,

et clāmor Ierusālem ascendit.

3 Maiōrēs eōrum mīsērunt minōrēs suōs ad aquam:

vēnērunt ad cisternās,

nōn invēnērunt aquam;

reportāvērunt vāsa **sua** **vacua**,

cōnfūsī sunt et afflīctī

et operuērunt **capita** **sua**.

4 Propter terrae vastitātem,

quia nōn **venit** **pluvia** in terram,

cōnfūsī sunt agricolae,

operuērunt **capita** **sua**.

5 Nam et **cerva** in agrō peperit et relīquit,

quia nōn erat **herba**.

6 Et onagrī stetērunt in collibus,

trāxērunt āerem quasi thoēs;

dēfēcērunt oculī eōrum,

quia nōn erat **herba**.

7 ”Sī inīquitātēs nostrae testificantur adversus nōs,

Domine, fac propter **nōmen** tuum,

quoniam multae sunt āversiōnēs nostrae,

tibi peccāvimus.

8 Exspectātiō Isrāēl,

salvātor eius in tempore trībulātiōnis,

quārē quasi peregrīnus **es** in **terrā**

et quasi viātor dēclīnāns ad pernoctandum?

9 Quārē **es** velut vir attonitus,

ut **fortis**, quī nōn potest salvāre?

Tū autem in **mediō** nostrī **es**, Domine,

et **nōmen** tuum invocātum **est** super nōs;

nē dērelinquās nōs”.

10 Haec dīcit Dominus **populō** huic: ”**Ita** dīligunt vagārī, **pedēs** suōs nōn prohibent et Dominō nōn **placent**”. Nunc **recordātus** **est** inīquitātum eōrum et vīsitat **peccāta** eōrum.

11 Et dīxit Dominus ad mē: ”Nōlī **ōrāre** prō **populō** istō in bonum.

12 Cum ieiūnāverint, nōn exaudiam precēs eōrum; et, sī obtulerint holocautōmata et oblātiōnēs, nōn suscipiam **ea**; quoniam gladiō et famē et peste cōnsūmam eōs”.

13 Et dīxī: ”Heu, Domine Deus! Ecce prophētae dīcunt eīs: “Nōn vidēbitis gladium, et famēs nōn erit in vōbīs, sed pācem vēram dabit vōbīs in locō istō””.

14 Et dīxit Dominus ad mē: ”Falsō prophētae vāticinantur in nōmine meō: nōn mīsī eōs et nōn praecēpī eīs neque **locūtus** sum ad eōs; vīsiōnem mendācem et dīvīnātiōnem et fraudulentiam et sēductiōnem **cordis** **suī** prophētant vōbīs.

15 Idcircō haec dīcit Dominus contrā prophētās, quī prophētant in nōmine meō, quōs ego nōn mīsī, dīcentēs: “Gladius et famēs nōn erit in **terrā** hāc”: In gladiō et famē cōnsūmentur prophētae illī;

16 et hominēs, quibus prophētant, erunt prōiectī in viīs Ierusālem prae famē et gladiō, et nōn erit quī sepeliat eōs: ipsī et uxōrēs eōrum, fīliī et fīliae eōrum, et effundam super eōs **malum** suum.

17 Et **dīcēs** ad eōs verbum istud:

Dēdūcant oculī meī lacrimam

per noctem et diem, et nōn taceant,

quoniam contrītiōne **magnā** **contrīta** **est**

virgō **fīliā** **populī** meī,

**plāga** **pessima** vehementer.

18 Sī **ēgressus** fuerō ad agrōs,

ecce occīsī gladiō;

et, sī introierō in cīvitātem,

ecce attenuātī famē;

**prophēta** **quoque** et sacerdōs

abiērunt per terram nescientēs”.

19 Numquid prōiciēns abiēcistī Iūdam,

aut **Sīōn** **abōmināta** **est** **anima** **tua**?

Quārē ergō percussistī nōs,

**ita** ut **nūlla** sit sānitās?

Exspectāvimus pācem, et nōn **est** bonum,

et tempus cūrātiōnis, et ecce turbātiō.

20 Cognōvimus, Domine, impietātēs nostrās,

inīquitātēs patrum nostrōrum, quia peccāvimus tibi.

21 Nē dēs nōs in opprobrium propter **nōmen** tuum,

nē faciās contumēliam soliō glōriae tuae;

recordāre, nē irritum faciās foedus tuum nōbīscum.

22 Numquid sunt in sculptilibus gentium, quī pluant,

aut caelī possunt dare imbrēs?

**Nōnne** tū **es** Dominus Deus noster,

quem exspectāmus?

Tū enim fēcistī omnia haec.

## 15

1 Et dīxit Dominus ad mē: ”Sī steterit Moȳsēs[\*][moyses] et Samuel **cōram** mē, nōn **est** **anima** **mea** ad **populum** istum; ēice illōs ā faciē **meā**, et ēgrediantur.

2 Quod sī dīxerint ad tē: “Quō ēgrediēmur?”, **dīcēs** ad eōs: Haec dīcit Dominus:

Quī ad mortem, ad mortem;

et quī ad gladium, ad gladium;

et quī ad famem, ad famem;

et quī ad captīvitātem, ad captīvitātem.

3 Et mandābō super eōs quattuor speciēs, dīcit Dominus: gladium ad occīsiōnem et **canēs** ad lacerandum et volātilia caelī et bēstiās terrae ad dēvorandum et dissipandum.

4 Et dabō eōs in commōtiōnem ūniversīs rēgnīs terrae, propter Mānāssem fīlium Ezechiae rēgem Iūdae, super omnibus, quae fēcit in Ierusālem.

5 **Quis** enim miserēbitur tuī, Ierusālem,

aut **quis** contrīstābitur prō tē,

aut **quis** ībit ad rogandum dē pāce **tuā**?

6 Tū reppulistī mē,

dīcit Dominus,

retrōrsum abiistī;

et extendī **manum** meam super tē et interfēcī tē:

labōrāvī miserāns.

7 Et ventilāvī eōs ventilābrō

in portīs terrae;

orbāvī et disperdidī **populum** meum:

ā viīs **suīs** nōn sunt reversī.

8 Multiplicātae sunt mihi viduae eius

super arēnam **maris**,

indūxī eīs super mātrem

mīlitem vastātōrem merīdiē,

mīsī super eam **repente**

perturbātiōnem et terrōrem.

9 **Īnfirmāta** **est**, quae peperit septem,

exhālāvit animam suam;

**occīdit** **eī** sōl, cum adhūc **esset** diēs,

**cōnfūsa** **est** et ērubuit,

et residuōs eōrum in gladium dabō

in cōnspectū inimīcōrum eōrum”,

ait Dominus.

10 Vae mihi, māter **mea**,

quoniam genuistī mē **virum** rixae

et **virum** discordiae in **ūniversā** **terrā**!

Nōn fenērāvī, nec fenērāvit mihi quisquam;

omnēs maledīcunt mihi.

11 Āmēn, Domine, ministrāvī tibi in bonum,

intercessī apud tē in tempore afflīctiōnis

et in tempore trībulātiōnis prō inimīcō.

12 Numquid frangitur ferrō

ferrum aquilōnis et aes?

13 ”Dīvitiās tuās et thēsaurōs tuōs

in dīreptiōnem dabō grātīs,

propter omnia **peccāta** **tua**,

in omnibus **terminīs** tuīs.

14 Et servīre tē faciam inimīcīs tuīs

in **terrā**, quam nescīs,

quia **ignis** succēnsus **est** in furōre meō:

super vōs ārdēbit”.

15 Tū scīs, Domine;

recordāre meī et vīsitā mē

et vindicā mē dē hīs, quī persequuntur mē;

nōlī in **patientiā** **tuā** abripere mē,

scītō quoniam sustinuī prō tē opprobrium.

16 Inventī sunt sermōnēs tuī, et **comēdī** eōs,

et factum **est** mihi verbum tuum

in gaudium et in laetitiam **cordis** meī,

quoniam invocātum **est** **nōmen** tuum super mē,

Domine, Deus exercituum.

17 Nōn **sēdī** in conciliō lūdentium

et glōriātus sum;

ā faciē **manūs** tuae **sōlus** sedēbam,

quoniam indignātiōne replēstī mē.

18 Quārē **factus** **est** dolor meus perpetuus,

et **plāga** **mea** **dēspērābilis** renuit cūrārī?

**Factus** **es** mihi quasi rīvus mendāx,

aquae īnfidēlēs.

19 Propter **hoc** haec dīxit Dominus:

”Sī **converterīs**, convertam tē,

et ante faciem meam stābis;

et sī **sēparāverīs** pretiōsum ā vīlī,

quasi **os** meum **eris**;

convertentur ipsī ad tē,

et tū nōn **converterīs** ad eōs.

20 Et dabō tē **populō** huic

in mūrum aereum fortem;

et bellābunt adversum tē

et nōn praevalēbunt,

quia ego tēcum sum,

ut salvem tē et ēruam tē,

dīcit Dominus.

21 Et līberābō tē dē manū pessimōrum

et redimam tē dē manū fortium”.

## 16

1 Et factum **est** verbum Dominī ad mē dīcēns:

2 ”Nōn accipiēs uxōrem, et nōn erunt tibi fīliī et fīliae in locō istō.

3 Quia haec dīcit Dominus super fīliōs et fīliās, quī generantur in locō istō, et super mātrēs eōrum, quae genuērunt eōs, et super patrēs eōrum, dē quōrum stirpe sunt **nātī** in **terrā** hāc:

4 Mortibus aegrōtātiōnum morientur, nōn plangentur et nōn sepelientur; in sterquilīnium super faciem terrae erunt et gladiō et famē cōnsūmentur, et erit cadāver eōrum in ēscam volātilibus caelī et bēstiīs terrae”.

5 Haec enim dīxit Dominus: “Nē ingrediāris domum convīviī neque **vadās** ad plangendum neque lūgēbis eōs, quia abstulī pācem meam ā **populō** istō, dīcit Dominus, misericordiam et miserātiōnēs.

6 Et morientur grandēs et parvī in **terrā** **ista**, nōn sepelientur neque plangentur, et nōn sē **incīdent**, neque calvitium fīet prō eīs.

7 Et nōn frangent lūgentī pānem ad cōnsōlandum super mortuō et nōn dabunt **eī** calicem ad cōnsōlandum super patre suō et mātre.

8 Et domum convīviī nōn ingrediēris, ut sedeās cum eīs et comedās et bibās.

9 Quia haec dīcit Dominus exercituum, Deus Isrāēl: Ecce ego auferam dē locō istō in oculīs vestrīs et in diēbus vestrīs **vōcem** gaudiī et **vōcem** laetitiae, **vōcem** spōnsī et **vōcem** spōnsae.

10 Et cum **annūntiāverīs** **populō** huic omnia verba haec, et dīxerint tibi: “Quārē **locūtus** **est** Dominus super nōs omne **malum** grande istud? Quae inīquitās **nostra** et quod peccātum nostrum, quod peccāvimus Dominō Deō nostrō?”,

11 **dīcēs** ad eōs: Quia dērelīquērunt mē patrēs vestrī, ait Dominus, et abiērunt post deōs aliēnōs et serviērunt eīs et adōrāvērunt eōs et mē dērelīquērunt et lēgem meam nōn cūstōdiērunt.

12 Sed et vōs peius operātī **estis** quam patrēs vestrī: ecce enim ambulat ūnusquisque post prāvitātem **cordis** **suī** **malī**, ut mē nōn audiat.

13 Et ēiciam vōs dē **terrā** hāc in terram, quam **ignōrātis**, vōs et patrēs vestrī; et serviētis ibi dīīs aliēnīs, **diē** ac nocte, quia nōn dabō vōbīs grātiam.

14 Proptereā ecce diēs veniunt, dīcit Dominus, et nōn **dīcētur** **ultrā**: “Vīvit Dominus, quī ēdūxit fīliōs Isrāēl dē **terrā** Aegyptī!”,

15 sed: “Vīvit Dominus, quī ēdūxit fīliōs Isrāēl dē **terrā** aquilōnis et dē ūniversīs terrīs, ad quās ēiēcī eōs!”. Et redūcam eōs in terram suam, quam **dedī** patribus eōrum.

16 Ecce ego mittam piscātōrēs multōs, dīcit Dominus, et piscābuntur eōs; et post haec mittam eīs multōs vēnātōrēs, et vēnābuntur eōs dē omnī monte et dē omnī colle et dē cavernīs petrārum.

17 Quia oculī meī super omnēs viās eōrum: nōn sunt absconditae ā faciē **meā**, et nōn **est** **occulta** inīquitās eōrum ab oculīs meīs.

18 Et reddam prīmum dupliciter inīquitātēs et **peccāta** eōrum, quia contāmināvērunt terram meam in morticīnīs īdōlōrum suōrum et abōminātiōnibus **suīs** implēvērunt hērēditātem meam”.

19 Domine, fortitūdō **mea** et praesidium meum

et refugium meum in **diē** trībulātiōnis;

ad tē gentēs venient ab extrēmīs terrae et **dīcent**:

”**Vērē** mendācium possēdērunt patrēs nostrī,

vānitātem, quae nihil prōdest”.

20 Numquid faciet sibi homō deōs,

et ipsī nōn sunt dīī?

21 ”Idcircō ecce ego ostendam eīs per vicem hanc,

ostendam eīs **manum** meam et virtūtem meam,

et scient quia **nōmen** mihi Dominus”.

## 17

1 Peccātum Iūdae scrīptum **est** stilō ferreō,

in ungue adamantinō exarātum

super tabulam **cordis** eōrum

et in cornibus ārārum eōrum,

2 ut recordārentur fīliī eōrum ārārum suārum

et pālōrum suōrum iuxtā ligna frondentia

in collibus excelsīs,

3 montibus in campō.

”Dīvitiās tuās, omnēs thēsaurōs tuōs

in dīreptiōnem dabō,

**excelsa** **tua** propter **peccāta**

in ūniversīs fīnibus tuīs.

4 Et relinquēs hērēditātem tuam,

quam **dedī** tibi;

et servīre tē faciam inimīcīs tuīs

in **terrā**, quam ignōrās,

quoniam ignem succendistis in nāribus meīs;

usque in aeternum ārdēbit”.

5 Haec dīcit Dominus:

”Maledictus homō, quī cōnfīdit in homine

et pōnit carnem brāchium suum,

et ā Dominō recēdit cor eius;

6 erit enim quasi myrīcae in dēsertō

et nōn vidēbit, cum vēnerit bonum,

sed habitābit in siccitāte in dēsertō,

in **terrā** salsūginis et inhabitābilī.

7 Benedictus vir, quī cōnfīdit in Dominō,

et erit Dominus **fīdūcia** eius;

8 et erit quasi lignum,

quod trānsplantātur super aquās,

quod ad hūmōrem mittit rādīcēs suās

et nōn timēbit, cum vēnerit **aestus**;

et erit folium eius viride,

et in annō siccitātis nōn erit sollicitum

nec aliquandō dēsinet facere frūctum

9 Dolōsum **est** cor super omnia et īnsānābile;

**quis** cognōscet illud?

10 Ego Dominus scrūtāns cor et probāns **renēs**,

quī dō ūnīcuique iuxtā viam suam

et iuxtā frūctum operum suōrum.

11 Perdīx fōvit, quae nōn peperit,

**ita** faciēns dīvitiās sed nōn in iūdiciō.

In dīmidiō diērum suōrum dērelinquet eās

et in novissimō suō erit īnsipiēns”.

12 Solium glōriae, altitūdō ā prīncipiō,

locus sānctificātiōnis nostrae!

13 Exspectātiō Isrāēl, Domine,

omnēs, quī tē dērelinquunt, cōnfundentur;

recēdentēs ā tē in **terrā** scrībentur,

quoniam dērelīquērunt vēnam

aquārum vīventium, Dominum.

14 **Sānā** mē, Domine, et sānābor;

salvum mē fac, et salvus **erō**,

quoniam laus **mea** tū **es**.

15 Ecce ipsī dīcunt ad mē:

”**Ubi** **est** verbum Dominī? Veniat”.

16 Et ego nōn īnstitī prō **malō** apud tē

et diem calamitātis nōn dēsīderāvī,

tū scīs: quod ēgressum **est** dē labiīs meīs,

rēctum in cōnspectū tuō fuit.

17 Nōn sīs mihi tū formīdinī;

refugium meum tū in **diē** afflīctiōnis.

18 Cōnfundantur, quī mē persequuntur,

et nōn cōnfundar ego;

paveant illī, et nōn paveam ego;

indūc super eōs diem afflīctiōnis

et duplicī contrītiōne contere eōs.

19 Haec dīxit Dominus ad mē: ”**Vāde** et stā in **portā** Fīliōrum **populī**, per quam ingrediuntur **rēgēs** Iūdae et ēgrediuntur, et in cūnctīs portīs Ierusālem;

20 et **dīcēs** ad eōs: **Audītē** verbum Dominī, **rēgēs** Iūdae et **omnis** **Iūda** cūnctīque habitātōrēs Ierusālem, quī ingrediminī per portās istās.

21 Haec dīcit Dominus: **Cūstōdītē** animās vestrās et nōlīte portāre **pondera** in **diē** sabbatī nec īnferātis per portās Ierusālem;

22 et nōlīte efferre **onera** dē domibus vestrīs in **diē** sabbatī et omne opus nōn faciētis: **sānctificātē** diem sabbatī, sīcut praecēpī patribus vestrīs.

23 Et nōn audiērunt nec inclīnāvērunt aurem suam; sed indūrāvērunt cervīcem suam, nē audīrent mē et nē acciperent disciplīnam.

24 Et erit: sī **audierītis** mē, dīcit Dominus, ut nōn īnferātis **onera** per portās cīvitātis huius in **diē** sabbatī, et sī **sānctificāveritis** diem sabbatī, nē faciātis in eō omne opus,

25 ingredientur per portās cīvitātis huius **rēgēs** et prīncipēs sedentēs super solium Dāvīd et ascendentēs in curribus et equīs, ipsī et prīncipēs eōrum, **virī** Iūdae et habitātōrēs Ierusālem; et habitābitur cīvitās haec in sempiternum.

26 Et venient dē cīvitātibus Iūdae et dē circuitū Ierusālem et dē **terrā** Beniamin et dē Sephēla et dē montuōsīs et ā Nageb, portantēs holocaustum et victimam et sacrificium et tūs, et īnferent oblātiōnem **laudis** in domum Dominī.

27 Sī autem nōn **audierītis** mē, ut sānctificētis diem sabbatī et nē portētis onus intrantēs per portās Ierusālem in **diē** sabbatī, succendam ignem in portīs eius, et dēvorābit domōs Ierusālem et nōn exstinguētur”.

## 18

1 Verbum, quod factum **est** ad Iēremīam ā Dominō dīcēns:

2 ”Surge et dēscende in domum figulī et ibi audiēs verba **mea**”.

3 Et dēscendī in domum figulī, et ecce ipse faciēbat opus super rotam;

4 et dissipātum **est** **vās**, quod ipse faciēbat ē **lutō** manibus **suīs**, et rūrsus fēcit illud **vās** alterum, sīcut placuerat in oculīs eius, ut faceret.

5 Et factum **est** verbum Dominī ad mē dīcēns:

6 ”Numquid sīcut figulus iste nōn poterō vōbīs facere, **domus** Isrāēl?, ait Dominus. Ecce, sīcut **lutum** in manū figulī, sīc vōs in manū **meā**, **domūs** Isrāēl.

7 **Repente** loquar adversum gentem et adversum rēgnum, ut ērādīcem et dēstruam et disperdam illud;

8 sī paenitentiam ēgerit gēns **illa** ā **malō** suō, propter quod **locūtus** sum adversus eam, agam et ego paenitentiam super **mālō**, quod cōgitāvī ut facerem **eī**.

9 Et **subitō** loquar dē gente et dē rēgnō, ut aedificem et plantem illud;

10 sī fēcerit **malum** in oculīs meīs, ut nōn audiat **vōcem** meam, paenitentiam agam super bonō, quod **locūtus** sum ut facerem **eī**.

11 Nunc ergō, dīc **virō** Iūdae et habitātōribus Ierusālem dīcēns: Haec dīcit Dominus: Ecce ego fingō contrā vōs **malum** et cōgitō contrā vōs cōgitātiōnem; revertātur ūnusquisque ā **viā** **suā** **mala**, et dīrigite viās vestrās et **opera** **vestra**”.

12 Quī dīxērunt: ”Vānum **est**; post cōgitātiōnēs enim nostrās ībimus et ūnusquisque prāvitātem **cordis** **suī** **malī** faciēmus”.

13 Ideō haec dīcit Dominus:

”**Interrogātē** gentēs:

**quis** audīvit tālia horribilia,

quae fēcit nimis virgō Isrāēl?

14 Numquid dēficiet dē **petrā** agrī

nix **Libanī**,

aut ārēscent aquae ērumpentēs

frīgidae et dēfluentēs?

15 Quia **oblītus** **est** meī **populus** meus,

vānitātī sacrificantēs

et impingentēs in viīs **suīs**,

in sēmitīs antīquīs,

ut ambulārent per callēs

in itinere nōn trītō,

16 ut pōneret terram eōrum in dēsōlātiōnem

et in sībilum sempiternum:

**omnis**, quī praeterierit per eam, obstupēscet

et movēbit caput suum.

17 Sīcut ventus ūrēns dispergam eōs

**cōram** inimīcō;

dorsum et nōn faciem ostendam eīs in **diē** perditiōnis eōrum”.

18 Et dīxērunt: ”Venīte, et cōgitēmus contrā Iēremīam cōgitātiōnēs; nōn enim perībit lēx ā sacerdōte, neque cōnsilium ā sapiente, nec sermō ā **prophētā**. Venīte, et percutiāmus eum **linguā** et nōn attendāmus ad ūniversōs sermōnēs eius”.

19 Attende, Domine, ad mē

et audī **vōcem** adversāriōrum meōrum.

20 Numquid redditur prō bonō **mālum**,

quia fōdērunt foveam animae meae?

Recordāre quod steterim in cōnspectū tuō,

ut loquerer prō eīs bonum

et āverterem indignātiōnem tuam ab eīs.

21 Proptereā dā fīliōs eōrum in famem

et dēdūc eōs in **manūs** gladiī;

fīant uxōrēs eōrum absque **līberīs** et viduae,

et **virī** eōrum interficiantur morte,

iuvenēs eōrum cōnfodiantur gladiō in proeliō.

22 Audiātur clāmor dē domibus eōrum;

addūcēs enim super eōs latrōnem **repente**,

quia fōdērunt foveam, ut caperent mē,

et laqueōs abscondērunt pedibus meīs.

23 Tū autem, Domine, scīs omne cōnsilium eōrum

adversum mē in mortem;

nē propitiēris inīquitātī eōrum,

et peccātum eōrum ā faciē **tuā** nōn dēleātur.

Fīant corruentēs in cōnspectū tuō;

in tempore furōris tuī **abūtere** eīs.

## 19

1 Haec dīcit Dominus: ”**Vāde** et eme lagunculam figulī testeam et accipe dē seniōribus **populī** et dē seniōribus sacerdōtum

2 et ēgredere ad **vallem** Benennom, quae **est** iuxtā introitum portae Fictilium, et praedicābis ibi verba, quae ego loquar ad tē,

3 et **dīcēs**: **Audītē** verbum Dominī, **rēgēs** Iūdae et habitātōrēs Ierusālem: Haec dīcit Dominus exercituum, Deus Isrāēl: Ecce ego indūcam afflīctiōnem super locum istum, **ita** ut **omnis**, quī audierit illam, tinniant aurēs eius,

4 eō quod dērelīquerint mē et aliēnum fēcerint locum istum et sacrificāverint in eō dīīs aliēnīs, quōs nesciērunt ipsī et patrēs eōrum et **rēgēs** Iūdae; et replēvērunt locum istum sanguine innocentium;

5 et aedificāvērunt **excelsa** Baal ad combūrendōs fīliōs suōs igne in holocaustum Baal: quae nōn praecēpī nec **locūtus** sum, nec ascendērunt in cor meum.

6 Proptereā ecce diēs veniunt, dīcit Dominus, et nōn vocābitur amplius locus iste Topheth et **vallis** Benennom sed **vallis** Occīsiōnis.

7 Et dissipābō cōnsilium Iūdae et Ierusālem in locō istō; et subvertam eōs gladiō in cōnspectū inimīcōrum suōrum et in manū quaerentium animās eōrum et dabō cadāvera eōrum ēscam volātilibus caelī et bēstiīs terrae.

8 Et pōnam cīvitātem hanc in stupōrem et in sībilum; **omnis**, quī praeterierit per eam, obstupēscet et sībilābit super **ūniversā** **plāgā** eius.

9 Et cibābō eōs carnibus fīliōrum suōrum et carnibus fīliārum suārum; et ūnusquisque carnem **amīcī** **suī** comedet in obsidiōne et in **angustiā**, in **quā** conclūdent eōs inimīcī eōrum et quī quaerunt animās eōrum.

10 Et conterēs lagunculam in oculīs **virōrum**, quī ībunt tēcum,

11 et **dīcēs** ad eōs: Haec dīcit Dominus exercituum: Sīc conteram **populum** istum et cīvitātem istam, sīcut conteritur **vās** figulī, quod nōn potest **ultrā** īnstaurārī; et in Topheth sepelientur, eō quod nōn sit **alius** locus ad sepeliendum.

12 Sīc faciam locō huic, ait Dominus, et habitātōribus eius, ut pōnam cīvitātem istam sīcut Topheth;

13 et erunt **domus** Ierusālem et **domus** rēgum Iūdae sīcut locus Topheth, immundae: omnēs **domus**, in quārum dōmatibus sacrificāvērunt omnī mīlitiae caelī et lībāvērunt lībāmina dīīs aliēnīs”.

14 **Venit** autem Iēremīās dē Topheth, quō **miserat** eum Dominus ad prophetandum, et stetit in ātriō **domūs** Dominī et dīxit ad omnem **populum**:

15 ”Haec dīcit Dominus exercituum, Deus Isrāēl: Ecce ego indūcam super cīvitātem hanc et super omnēs urbēs eius **ūniversa** **mala**, quae **locūtus** sum adversum eam, quoniam indūrāvērunt cervīcem suam, ut nōn audīrent sermōnēs meōs”.

## 20

1 Et audīvit Phassur fīlius Emmer sacerdōs, quī cōnstitūtus erat prīnceps in domō Dominī, Iēremīam prophetantem sermōnēs istōs;

2 et percussit Phassur Iēremīam prophētam et mīsit eum in nervum, quod erat in **portā** Beniamin superiōre in domō Dominī.

3 Cumque illūxisset in crāstinum, ēdūxit Phassur Iēremīam dē nervō; et dīxit ad eum Iēremīās: ”Nōn Phassur vocāvit Dominus **nōmen** tuum sed Pavōrem undique.

4 Quia haec dīcit Dominus: Ecce ego dabō tē in pavōrem, tē et omnēs amīcōs tuōs, et corruent gladiō inimīcōrum suōrum, et oculī tuī vidēbunt; et omnem Iūdam dabō in manū **rēgis** Babylōnis, et trādūcet eōs in Babylōnem et percutiet eōs gladiō.

5 Et dabō ūniversam substantiam cīvitātis huius et omnem labōrem eius omneque pretium et cūnctōs thēsaurōs rēgum Iūdae dabō in manū inimīcōrum eōrum; et dīripient eōs et tollent et dūcent in Babylōnem.

6 Tū autem, Phassur et omnēs habitātōrēs **domūs** tuae, ībitis in captīvitātem; et in Babylōnem veniēs et ibi moriēris ibique **sepelierīs**, tū et omnēs **amīcī** tuī, quibus prophētāstī mendācium”.

7 Sēdūxistī mē, Domine, et sēductus sum;

fortior mē fuistī et invaluistī.

**Factus** sum in dērīsum **tōtā** **diē**,

omnēs subsannant mē.

8 Quia quotiēscumque loquor, vōciferor,

inīquitātem et vastitātem clāmitō;

et **factus** **est** mihi sermō Dominī

in opprobrium et in dērīsum **tōtā** **diē**.

9 Et dīxī: ”Nōn recordābor eius

neque loquar **ultrā** in nōmine illīus”.

Et **factus** **est** in **corde** meō quasi **ignis** exaestuāns

claususque in ossibus meīs:

et dēfēcī, ferre nōn sustinēns.

10 Audīvī enim contumēliās multōrum

et terrōrem in circuitū:

”**Dēnūntiāte**, et dēnūntiēmus eum”.

Omnēs pācificī meī observābant lāpsum meum:

”Forte dēcipiētur, et praevalēbimus adversus eum

et cōnsequēmur ultiōnem ex eō”.

11 Dominus autem mēcum **est** quasi bellātor **fortis**;

idcircō, quī persequuntur mē,

cadent et īnfirmī erunt.

Cōnfundentur vehementer, quia nōn prōsperātī sunt;

opprobrium sempiternum, quod numquam dēlēbitur.

12 Et tū, Domine exercituum,

probātor iūstī, quī vidēs **renēs** et cor,

videam, quaesō, ultiōnem tuam ex eīs;

tibi enim revēlāvī causam meam.

13 **Cantātē** Dominō, **laudātē** Dominum,

quia līberāvit animam **pauperīs**

dē manū **malōrum**.

14 **Maledicta** diēs, in **quā** **nātus** sum;

diēs, in **quā** peperit mē māter **mea**,

nōn sit **benedicta**.

15 Maledictus vir, quī annūntiāvit patrī meō

dīcēns: ”**Nātus** **est** tibi puer masculus”

et gaudiō laetificāvit eum;

16 sit homō ille, ut sunt cīvitātēs,

quās subvertit Dominus

et nōn paenituit eum:

audiat clāmōrem **māne**

et ululātum in tempore merīdiānō,

17 quī nōn mē interfēcit ā **vulvā**,

ut fieret mihi māter **mea** sepulcrum,

et **vulvā** eius **conceptus** aeternus.

18 Quārē dē **vulvā** **ēgressus** sum,

ut vidērem labōrem et dolōrem,

et cōnsūmerentur in cōnfūsiōne diēs meī?

## 21

1 Verbum, quod factum **est** ad Iēremīam ā Dominō, quandō mīsit ad eum rēx Sedecīās Phassur fīlium Melchiae et Sophoniam fīlium Maasiae sacerdōtem dīcēns:

2 ”Interrogā prō nōbīs Dominum, quia Nabuchodonosor rēx Babylōnis proeliātur adversum nōs; sī forte faciat Dominus nōbīscum secundum omnia mīrābilia **sua**, et recēdat ā nōbīs”.

3 Et dīxit Iēremīās ad eōs: ”Sīc **dicētis** Sedeciae:

4 Haec dīcit Dominus, Deus Isrāēl: Ecce ego convertam vāsa bellī, quae in manibus vestrīs sunt et quibus vōs **pugnātis** adversum rēgem Babylōnis et Chaldaeōs, quī **obsident** vōs in circuitū mūrōrum; et congregābō eōs in **mediō** cīvitātis huius.

5 Et dēbellābō ego vōs in manū **extentā** et in brāchiō fortī et in furōre et in indignātiōne et in **īrā** grandī

6 et percutiam habitātōrēs cīvitātis huius, hominēs et bēstiās: **pestilentia** **magnā** morientur.

7 Et post haec, ait Dominus, dabō Sedeciam rēgem Iūdae et servōs eius et **populum** eius, quī dērelictī sunt in cīvitāte hāc ā peste et gladiō et famē, in manū Nabuchodonosor **rēgis** Babylōnis et in manū inimīcōrum eōrum et in manū quaerentium animam eōrum; et percutiet eōs in ōre gladiī et nōn flectētur neque parcet nec miserēbitur.

8 Et ad **populum** hunc **dīcēs**: Haec dīcit Dominus: Ecce ego dō **cōram** vōbīs viam vītae et viam **mortis**:

9 quī habitāverit in urbe hāc, moriētur gladiō et famē et peste; quī autem **ēgressus** fuerit et trānsfūgerit ad Chaldaeōs, quī **obsīdent** vōs, vīvet, et erit **eī** **animā** **suā** quasi spolium.

10 Posuī enim faciem meam super cīvitātem hanc in **malum** et nōn in bonum, ait Dominus: in manū **rēgis** Babylōnis dabitur, et exūret eam ignī.

11 Et domuī **rēgis** Iūdae:

**Audītē** verbum Dominī,

12 **domus** Dāvīd. Haec dīcit Dominus:

**Iūdicātē** **manē** iūdicium

et ēruite vī oppressum dē manū expoliantīs,

nē forte ēgrediātur ut **ignis** indignātiō **mea**

et succendātur, et nōn sit quī exstinguat,

propter malitiam operum vestrōrum.

13 Ecce ego ad tē, habitātrīcem **vallis**,

petram in plānitiē,

ait Dominus;

quī dīcitis: “**Quis** invādet nōs?

Et **quis** ingrediētur domōs nostrās?”.

14 Et vīsitābō super vōs iuxtā frūctum operum vestrōrum,

dīcit Dominus;

et succendam ignem in saltū eius,

et dēvorābit omnia in circuitū eius”.

## 22

1 Haec dīcit Dominus: ”Dēscende in domum **rēgis** Iūdae et **loqueris** ibi verbum **hoc**

2 et **dīcēs**: Audī verbum Dominī, rēx Iūdae, quī **sēdēs** super solium Dāvīd, tū et servī tuī et **populus** tuus, quī ingrediminī per portās istās.

3 Haec dīcit Dominus: Facite iūdicium et iūstitiam et **līberātē** vī oppressum dē manū expoliantis et advenam et pūpillum et viduam nōlīte **afflīgere** neque opprimātis **inīquē** et sanguinem innocentem nē effundātis in locō istō.

4 Sī enim facientēs **fēcerītis** verbum istud, ingredientur per portās **domūs** huius **rēgēs**, sedentēs dē genere Dāvīd super thronum eius et ascendentēs **currūs** et equōs, ipsī et servī et **populus** eōrum.

5 Quod sī nōn **audierītis** verba haec, in memetipsō iūrāvī, dīcit Dominus, quia in sōlitūdinem erit **domus** haec.

6 Quia haec dīcit Dominus super domum **rēgis** Iūdae:

Galaad tū mihi,

caput **Libanī**,

vērumtamen pōnam tē sōlitūdinem,

urbēs inhabitābilēs,

7 et sānctificābō super tē

interficientem **virum** et **arma** eius,

et succīdent **ēlēctās** cedrōs tuās

et praecipitābunt in ignem.

8 Et pertransībunt gentēs multae per cīvitātem hanc, et **dīcet** ūnusquisque proximō suō: “Quārē fēcit Dominus sīc cīvitātī huic grandī?”.

9 Et respondēbunt: “**Eō** quod dērelīquerint **pactum** Dominī Deī **suī** et adōrāverint deōs aliēnōs et servierint eīs””.

10 Nōlīte flēre mortuum

neque lūgeātis super eum flētū;

plangite eum, quī ēgreditur,

quia nōn revertētur **ultrā**

nec vidēbit terram nātīvitātis suae.

11 Quia haec dīcit Dominus ad Sellum fīlium Iosiae rēgem Iūdae, quī rēgnāvit prō Iōsiā patre suō: ”Quī **ēgressus** **est** dē locō istō, nōn revertētur hūc amplius,

12 sed in locō, ad quem trānstulērunt eum, ibi moriētur et terram istam nōn vidēbit amplius”.

13 Vae, quī aedificat domum suam in **iniūstitiā**

et cēnācula **sua** nōn in iūdiciō,

proximum suum servīre facit grātīs

et mercēdem eius nōn reddet **eī**;

14 quī dīcit: ”Aedificābō mihi domum lātam

et cēnācula **spatiōsa**”;

quī aperit sibi fenestrās

et facit laqueāria **cedrina**

pingitque sinōpide!

15 Numquid rēgnābis,

quoniam **glōriāris** in **cedrīs**?

Pater tuus numquid nōn **comēdit** et bibit?

Sed fēcit iūdicium et iūstitiam,

tunc **bene** erat **eī**.

16 Iūdicāvit causam **pauperis** et egēnī,

tunc **bene**.

”Numquid nōn **hoc** **est** nōsse mē?”,

dīcit Dominus.

17 Tuī vērō oculī et cor tuum nōn**nisi** ad avāritiam

et ad sanguinem innocentem fundendum

et ad calumniam et ad oppressiōnem faciendam.

18 Proptereā haec dīcit Dominus ad Ioachim fīlium Iosiae rēgem Iūdae:

”Nōn plangent eum:

“Vae, frāter meus!” et “Vae, soror!”.

Nōn concrepābunt **eī**:

“Vae, domine!” et “Vae, **inclitē**!”.

19 **Sepultūra** asinī sepeliētur,

**tractus** et **prōiectus** **longē**

extrā portās Ierusālem”.

20 Ascende **Libanum** et clāmā

et in Basān dā **vōcem** tuam

et clāmā dē Abarim,

quia contrītī sunt omnēs amātōrēs tuī.

21 **Locūtus** sum ad tē in sēcūritāte **tuā**,

et dīxistī: ”Nōn audiam!”.

Haec **est** **via** **tua** ab **adulēscentiā** **tuā**,

quia nōn audīstī **vōcem** meam.

22 Omnēs pāstōrēs tuōs pāscet ventus,

et amātōrēs tuī in captīvitātem ībunt,

quia tunc **cōnfunderis** et ērubēscēs

ab omnī **malitiā** **tua**.

23 Quae **sēdēs** in **Libanō**

et nīdificās in **cedrīs**,

quōmodo congemīscēs,

cum vēnerint tibi dolōrēs

quasi dolōrēs **parturientis**!

24 ”Vīvō ego, dīcit Dominus, quia sī fuerit Iechoniās, fīlius Ioachim rēx Iūdae, ānulus in manū **dexterā** **mea**, inde ēvellam eum

25 et dabō tē in manū quaerentium animam tuam et in manū, quōrum tū **formīdās** faciem, in manū Nabuchodonosor, **rēgis** Babylōnis, et in manū Chaldaeōrum;

26 et mittam tē et mātrem tuam, quae genuit tē, in terram aliēnam, in **quā** **nātī** nōn **estis**, ibique moriēminī;

27 et in terram, ad quam ipsī **levant** animam suam, ut revertantur, illūc nōn revertentur”.

28 Numquid **vās** dēspectum et contrītum, vir iste Iechoniās? Numquid **vās** absque omnī voluptāte? Quārē abiectī sunt, ipse et sēmen eius, et prōiectī in terram, quam ignōrāvērunt?

29 **Terra**, **terra**, **terra**, audī sermōnem Dominī!

30 Haec dīcit Dominus: ”Scrībite **virum** istum sterilem, **virum**, quī in diēbus **suīs** nōn prōsperābitur; nec enim erit dē sēmine eius vir, quī sedeat super solium Dāvīd et potestātem habeat **ultrā** in **Iūdā**”.

## 23

1 “Vae pāstōribus, quī disperdunt et dissipant gregem pāscuae meae!, dīcit Dominus.

2 Ideō haec dīcit Dominus, Deus Isrāēl, ad pāstōrēs, quī pāscunt **populum** meum: Vōs dissipāstis gregem meum et ēiēcistis eōs et nōn vīsitāstis eōs; ecce ego vīsitābō super vōs malitiam operum vestrōrum, ait Dominus.

3 Et ego congregābō reliquiās gregis meī dē omnibus terrīs, ad quās ēiēcerō eōs, et convertam eōs ad **rūra** **sua**, et crēscent et multiplicābuntur.

4 Et suscitābō super eōs pāstōrēs, et pāscent eōs; nōn formīdābunt **ultrā** et nōn pavēbunt, et nūllus quaerētur ex numerō, dīcit Dominus.

5 Ecce diēs veniunt,

dīcit Dominus,

et suscitābō Dāvīd germen iūstum;

et rēgnābit rēx et sapiēns erit

et faciet iūdicium et iūstitiam in **terrā**.

6 In diēbus illīs salvābitur **Iūdā**,

et Isrāēl habitābit cōnfīdenter;

et **hoc** **est** **nōmen**, quod vocābunt eum:

Dominus **iūstitiā** **nostrā**.

7 Propter **hoc** ecce diēs veniunt, dīcit Dominus, et nōn **dicent** **ultrā**: “Vīvit Dominus, quī ēdūxit fīliōs Isrāēl dē **terrā** Aegyptī!”,

8 sed: “Vīvit Dominus, quī ēdūxit et addūxit sēmen **domūs** Isrāēl dē **terrā** aquilōnis et dē cūnctīs terrīs!”, ad quās ēiēceram eōs; et habitābunt in **terrā** **suā**”.

9 Ad prophētās.

Contrītum **est** cor meum in **mediō** meī,

contremuērunt omnia ossa **mea**;

**factus** sum quasi vir ēbrius

et quasi homō madidus ā vīnō,

ā faciē Dominī

et ā faciē verbōrum sānctōrum eius;

10 quia adulterīs **replēta** **est** **terra**,

quia ā faciē maledictiōnis lūxit **terra**,

**ārefacta** sunt **arva** dēsertī,

**factus** **est** **cursus** eōrum **malus**,

et fortitūdō eōrum **iniūstitia**.

11 ”**Prophēta** namque et sacerdōs pollūtī sunt,

et in domō **meā** **invēnī** **malum** eōrum,

ait Dominus.

12 Idcircō **via** eōrum erit quasi lūbricum;

in tenebrās prōicientur et cadent in eīs;

afferam enim super eōs **mala**,

annum vīsitātiōnis eōrum,

ait Dominus.

13 Et in **prophētīs** Samarīae vīdī fatuitātem:

prophetābant in Baal

et dēcipiēbant **populum** meum Isrāēl.

14 Et in **prophētīs** Ierusālem vīdī horribilia:

adulterium faciunt et in mendāciō ambulant;

et cōnfortāvērunt **manūs** pessimōrum,

ut nōn converterētur ūnusquisque ā **malitiā** **suā**:

factī sunt mihi omnēs ut **Sodoma**,

et habitātōrēs eius quasi **Gomorra**”.

15 Proptereā haec dīcit Dominus exercituum ad prophētās:

”Ecce ego cibābō eōs absinthiō

et pōtābō eōs felle;

ā **prophētīs** enim Ierusalem

**ēgressa** **est** pollūtiō super omnem terram.

16 Haec dīcit Dominus exercituum: Nōlīte audīre verba prophētārum, quī prophētant vōbīs et dēcipiunt vōs; vīsiōnem **cordis** **suī** loquuntur, nōn dē ōre Dominī.

17 Dīcunt hīs, quī dēspiciunt mē:

“**Locūtus** **est** Dominus: Pāx erit vōbīs”;

et omnī, quī ambulat in prāvitāte **cordis** **suī**,

dīxērunt: “Nōn veniet super vōs **malum**”.

18 **Quis** enim affuit in cōnsiliō Dominī et vīdit et audīvit sermōnem eius? **Quis** cōnsīderāvit verbum illīus et audīvit?

19 Ecce turbō Dominī, indignātiō **ēgressa** **est**,

et tempestās ērumpēns super caput impiōrum irruet.

20 Nōn cessābit **furor** Dominī, usque dum faciat

et usque dum compleat cōgitātiōnēs **cordis** **suī**;

in novissimīs diēbus intellegētis cōnsilium eius.

21 Nōn mittēbam prophētās,

et ipsī currēbant;

nōn loquēbar ad eōs,

et ipsī prophetābant.

22 Sī stetissent in cōnsiliō meō,

**nōta** fēcissent verba **mea** **populō** meō

et āvertissent utique eōs ā **viā** **suā** **mala**

et ab operibus **suīs** pessimīs.

23 Putāsne Deus ē vīcīnō ego sum,

dīcit Dominus,

et nōn Deus dē **longē**?

24 Sī occultābitur vir in **absconditis**,

ego nōn vidēbō eum?,

dīcit Dominus.

Numquid nōn caelum et terram ego impleō?,

dīcit Dominus.

25 Audīvī, quae dīxērunt prophētae prophetantēs in nōmine meō mendācium atque dīcentēs: “Somniāvī, somniāvī”.

26 Usquequō istud **est** in **corde** prophētārum vāticinantium mendācium et prophetantium sēductiōnem **cordis** **suī**?

27 Quī volunt facere, ut oblīvīscātur **populus** meus nōminis meī, propter **somnia** eōrum, quae nārrat ūnusquisque ad proximum suum, sīcut **oblītī** sunt patrēs eōrum nōminis meī propter Baal.

28 **Prophēta**, quī habet somnium, nārret somnium et, quī habet sermōnem meum, loquātur sermōnem meum **vērē**.

Quid paleīs ad trīticum?,

dīcit Dominus.

29 Numquid nōn verba **mea** sunt quasi **ignis**,

dīcit Dominus,

et quasi malleus conterēns petram?

30 Proptereā ecce ego ad prophētās, ait Dominus, quī **fūrantur** verba **mea** ūnusquisque ā proximō suō.

31 Ecce ego ad prophētās, ait Dominus, quī assūmunt linguās suās et aiunt: “Dīcit Dominus”.

32 Ecce ego ad prophetantēs **somnia** mendāciī, ait Dominus, quī nārrāvērunt **ea** et sēdūxērunt **populum** meum in mendāciīs **suīs** et in **iactantiā** **suā**, cum ego nōn mīsissem eōs nec mandāssem eīs; quī nihil prōfuērunt **populō** huic, dīcit Dominus.

33 Sī interrogāverit tē **populus** iste vel **prophēta** aut sacerdōs dīcēns: “Quod **est** onus Dominī”, **dīcēs** ad eōs: Vōs **estis** onus; prōiciam quippe vōs, dīcit Dominus.

34 Et **prophēta** et sacerdōs et **populus**, quī dīcit: “Onus Dominī”, vīsitābō super **virum** illum et super domum eius.

35 Haec **dīcētis** ūnusquisque ad proximum et ad frātrem suum: “Quid respondit Dominus?” et “Quid **locūtus** **est** Dominus?”.

36 Sed “Onus Dominī” **ultrā** nōn memorābitis, quia onus erit ūnīcuique sermō suus, et pervertitis verba Deī **vīventis**, Dominī exercituum, Deī nostrī.

37 Haec **dīcēs** ad prophētam: “Quid respondit tibi Dominus?” et “Quid **locūtus** **est** Dominus?”.

38 Sī autem “Onus Dominī” **dīxerītis**, propter **hōc** haec dīcit Dominus: Quia dīxistis sermōnem istum: “Onus Dominī”, et mīsī ad vōs dīcēns: Nōlīte **dīcere**: “Onus Dominī”;

39 proptereā, ecce ego tollam vōs portāns et prōiciam vōs et cīvitātem, quam **dedī** vōbīs et patribus vestrīs, ā faciē **meā**;

40 et dabō vōs in opprobrium sempiternum et in ignōminiam aeternam, quae numquam oblīviōne dēlēbitur”.

## 24

1 Ostendit mihi Dominus, et ecce duo calathī plēnī fīcīs positī ante templum Dominī, postquam trānstulit Nabuchodonosor rēx Babylōnis Iechoniam fīlium Ioachim rēgem Iūdae et prīncipēs eius et fabrum et inclūsōrem dē Ierusālem et addūxit eōs in Babylōnem.

2 Calathus ūnus **fīcus** bonās habēbat nimis, ut **solent** **fīcus** **esse** prīmī temporis; et calathus ūnus **fīcus** habēbat **mālās** nimis, quae **comedī** nōn poterant, eō quod **essent** **mālae**.

3 Et dīxit Dominus ad mē: ”Quid tū vidēs, **Iēremīa**?”. Et dīxī: ”**Fīcus**, **fīcus** bonās, bonās valdē, et **malās**, **mālās** valdē, quae **comedī** nōn possunt, eō quod sint **mālae**”.

4 Et factum **est** verbum Dominī ad mē dīcēns:

5 ”Haec dīcit Dominus, Deus Isrāēl: Sīcut **fīcus** hae bonae, sīc cognōscam trānsmigrātiōnem Iūdae, quam ēmīsī dē locō istō in terram Chaldaeōrum, in bonum.

6 Et pōnam oculōs meōs super eōs ad plācandum et redūcam eōs in terram hanc et aedificābō eōs et nōn dēstruam et plantābō eōs et nōn ēvellam.

7 Et dabō eīs cor, ut sciant mē quia ego sum Dominus; et erunt mihi in **populum**, et ego **erō** eīs in Deum, quia revertentur ad mē in **tōtō** **corde** suō.

8 Et sīcut **fīcus** pessimae, quae **comedī** nōn possunt, eō quod sint **mālae**, haec dīcit Dominus, sīc dabō Sedeciam rēgem Iūdae et prīncipēs eius et reliquōs dē Ierusalem, quī remānsērunt in **terrā** hāc et quī habitant in **terrā** Aegyptī.

9 Et dabō eōs in vexātiōnem afflīctiōnemque omnibus rēgnīs terrae, in opprobrium et in prōverbium et in dērīsum et in maledictiōnem in ūniversīs locīs, ad quae ēiēcī eōs.

10 Et mittam in eīs gladium et famem et pestem, dōnec cōnsūmantur dē **terrā**, quam **dedī** eīs et patribus eōrum”.

## 25

1 Verbum, quod factum **est** ad Iēremīam dē omnī **populō** Iūdae in annō quārtō Ioachim fīliī Iosiae **rēgis** Iūdae — ipse **est** annus prīmus Nabuchodonosor **rēgis** Babylōnis —

2 quod **locūtus** **est** Iēremīās **prophēta** ad omnem **populum** Iūdae et ad ūniversōs habitātōrēs Ierusālem dīcēns:

3 ”Ā tertiō decimō annō Iosiae fīliī Amōn **rēgis** Iūdae usque ad diem hanc, iste tertius et vīcēsimus **est** annus, factum **est** verbum Dominī ad mē, et **locūtus** sum ad vōs dē nocte cōnsurgēns et loquēns, et nōn audīstis.

4 Et mīsit Dominus ad vōs omnēs servōs suōs prophētās, cōnsurgēns dīlūculō mittēnsque; et nōn audīstis neque inclīnāstis aurēs vestrās, ut audīrētis,

5 cum dīceret: “Revertiminī ūnusquisque ā **viā** **suā** **mala** et ā pessimīs cōgitātiōnibus vestrīs, et habitābitis in **terrā**, quam **dedit** Dominus vōbīs et patribus vestrīs, ā saeculō et usque in saeculum;

6 et nōlīte īre post deōs aliēnōs, ut serviātis eīs adōrētisque eōs, neque mē ad īrācundiam prōvocētis in operibus manuum vestrārum, et nōn afflīgam vōs.

7 Et nōn audīstis mē, dīcit Dominus, ut mē ad īrācundiam prōvocārētis in operibus manuum vestrārum, in **malum** vestrum”.

8 Proptereā haec dīcit Dominus exercituum: Prō eō quod nōn audīstis verba **mea**,

9 ecce ego mittam et assūmam ūniversās cognātiōnēs aquilōnis, ait Dominus, et Nabuchodonosor rēgem Babylōnis, servum meum, et addūcam eōs super terram istam et super habitātōrēs eius et super omnēs nātiōnēs, quae in circuitū illīus sunt; et interficiam eōs et pōnam eōs in stupōrem et in sībilum et in ruīnās sempiternās.

10 Perdamque ex eīs **vōcem** gaudiī et **vōcem** laetitiae, **vōcem** spōnsī et **vōcem** spōnsae, **vōcem** molae et lūmen lucernae,

11 et erit **ūniversa** **terra** haec in sōlitūdinem et in stupōrem, et servient omnēs gentēs istae **rēgī** Babylōnis septuāgintā annīs.

12 Cumque implētī fuerint septuāgintā annī, vīsitābō super rēgem Babylōnis et super gentem illam, dīcit Dominus, inīquitātem eōrum et super terram Chaldaeōrum; et pōnam illam in sōlitūdinēs sempiternās.

13 Et addūcam super terram illam omnia verba **mea**, quae **locūtus** sum contrā eam, omne, quod scrīptum **est** in **librō** istō, quaecumque prophētāvit Iēremīās adversum omnēs gentēs.

14 Quia servient eīs etiam illī, gentēs multae et **rēgēs** magnī, et reddam eīs secundum **opera** eōrum et secundum **facta** manuum suārum”.

15 Quia sīc dīcit Dominus, Deus Isrāēl, ad mē: ”Sūme calicem vīnī furōris huius dē manū **meā** et propīnābis dē illō cūnctīs gentibus, ad quās ego mittam tē; 16 et bibent et turbābuntur et īnsānient ā faciē gladiī, quem ego mittam inter eōs”.

17 Et accēpī calicem dē manū Dominī et propīnāvī cūnctīs gentibus, ad quās mīsit mē Dominus,

18 Ierusālem et cīvitātibus Iūdae et rēgibus eius et prīncipibus eius, ut darem eōs in sōlitūdinem et in stupōrem, in sībilum et in maledictiōnem, sīcut **est** diēs **ista**;

19 pharaōnī **rēgī** Aegyptī et servīs eius et prīncipibus eius et omnī **populō** eius;

20 et omnī vulgō prōmiscuō et cūnctīs rēgibus terrae Us et cūnctīs rēgibus terrae Philisthim et Ascalōnī et Gāzae et Accarōnī et reliquiīs Azōtī,

21 Edom et Moab et fīliīs Ammōn;

22 et cūnctīs rēgibus Tyrī et ūniversīs rēgibus **Sidōnis** et rēgibus terrae īnsulārum, quī sunt trāns mare;

23 et Dēdān et Thema et Buz et ūniversīs, quī attōnsī sunt in **comam**;

24 et cūnctīs rēgibus Arabiae et cūnctīs rēgibus vulgī prōmiscuī, quī habitant in dēsertō,

25 et cūnctīs rēgibus Zimrī et cūnctīs rēgibus Elam et cūnctīs rēgibus Mēdōrum,

26 cūnctīs **quoque** rēgibus aquilōnis dē prope et dē **longē**, ūnīcuique post frātrem suum et omnibus rēgnīs terrae, quae super faciem eius sunt; et rēx Sesach bibet post eōs.

27 ”Et **dīcēs** ad eōs: Haec dīcit Dominus exercituum, Deus Isrāēl: **Bibitē** et inēbriāminī et **vomite**; et cadite neque surgātis ā faciē gladiī, quem ego mittam inter vōs.

28 Cumque nōluerint accipere calicem dē manū **tuā**, ut bibant, **dīcēs** ad eōs: Haec dīcit Dominus exercituum: Bibentēs bibētis;

29 quia ecce in cīvitāte, super quam invocātum **est** **nōmen** meum, ego incipiō **afflīgere**, et vōs immūnēs eritis? Nōn eritis immūnēs; gladium enim ego vocō super omnēs habitātōrēs terrae, dīcit Dominus exercituum.

30 Et tū prophetābis ad eōs omnia verba haec et **dīcēs** ad illōs:

Dominus dē excelsō rugiet

et dē habitāculō sānctō suō dabit **vōcem** suam;

rugiēns rugiet super **pāscuā** **suā**,

celeuma quasi calcantium concinētur

adversus omnēs habitātōrēs terrae.

31 **Pervēnit** **sonitus** usque ad **extrēmā** terrae,

quia iūdicium Dominō cum gentibus;

in iūdicium **venit** ipse cum omnī carne;

impiōs trādidit gladiō,

dīcit Dominus.

32 Haec dīcit Dominus exercituum:

Ecce afflīctiō ēgreditur dē gente in gentem,

et turbō magnus surgit ā summitātibus terrae”.

33 Et erunt interfectī Dominī in **diē** **illa** ā summō terrae usque ad summum eius; nōn plangentur et nōn colligentur neque sepelientur: in sterquilīnium super faciem terrae erunt.

34 **Ululāte**, pāstōrēs, et **clāmātē**;

et volūtāminī vōs in pulvere, optimātēs gregis,

quia complētī sunt diēs vestrī ad occīsiōnem

et ad dispersiōnem vestram,

et cadētis quasi vāsa **pretiōsa**.

35 Et perībit **fugā** ā pāstōribus,

et salvātiō ab optimātibus gregis.

36 Vōx clāmōris pāstōrum

et **ululātūs** optimātium gregis,

quia vastāvit Dominus **pāscua** eōrum.

37 Et conticuērunt **arva** **pācis**

ā faciē īrae furōris Dominī.

38 Dērelīquit quasi **leō** umbrāculum suum,

quia **facta** **est** **terra** eōrum in dēsōlātiōnem,

ā faciē īrae violentae

et ā faciē īrae furōris Dominī.

## 26

1 In prīncipiō rēgnī Ioachim fīliī Iosiae **rēgis** Iūdae factum **est** verbum istud ā Dominō dīcēns:

2 ”Haec dīcit Dominus: Stā in ātriō **domūs** Dominī et **loqueris** ad omnēs cīvitātēs Iūdae, dē quibus veniunt, ut adōrent in domō Dominī, ūniversōs sermōnēs, quōs ego mandāvī tibi, ut loquāris ad eōs: nōlī **subtrahere** verbum,

3 sī forte audiant et convertantur ūnusquisque ā **viā** **suā** **mala**, et paeniteat mē **malī**, quod cōgitō facere eīs propter malitiam operum eōrum.

4 Et **dīcēs** ad eōs: Haec dīcit Dominus: Sī nōn **audierītis** mē, ut ambulētis in **lēge** **meā**, quam **dedī** vōbīs,

5 ut audiātis sermōnēs servōrum meōrum prophētārum, quōs ego mīsī ad vōs dē nocte cōnsurgēns et dīrigēns, et nōn audīstis,

6 dabō domum istam sīcut Sīlō et urbem hanc dabō in maledictiōnem cūnctīs gentibus terrae”.

7 Et audiērunt sacerdōtēs et prophētae et **omnis** **populus** Iēremīam loquentem verba haec in domō Dominī.

8 Cumque complēsset Iēremīās loquēns omnia, quae praecēperat **eī** Dominus, ut loquerētur ad ūniversum **populum**, apprehendērunt eum sacerdōtēs et prophētae et **omnis** **populus** dīcēns: ”Morte moriāris!

9 Quārē prophētāstī in nōmine Dominī dīcēns: “Sīcut Sīlō erit **domus** haec, et urbs **ista** dēsōlābitur, eō quod nōn sit habitātor”?”.

Et **congregātus** **est** **omnis** **populus** adversus Iēremīam in domō Dominī.

10 Et audiērunt prīncipēs Iūdae verba haec et ascendērunt dē domō **rēgis** in domum Dominī et sēdērunt in introitū portae **domūs** Dominī Novae.

11 Et locūtī sunt sacerdōtēs et prophētae ad prīncipēs et ad omnem **populum** dīcentēs: ”Iūdicium **mortis** **est** **virō** huic, quia prophētāvit adversus cīvitātem istam, sīcut audīstis auribus vestrīs”.

12 Et ait Iēremīās ad omnēs prīncipēs et ad ūniversum **populum** dīcēns: ”Dominus mīsit mē, ut prophetārem ad domum istam et ad cīvitātem hanc omnia verba, quae audīstis.

13 Nunc ergō bonās facite viās vestrās et **opera** **vestra** et **audītē** **vōcem** Dominī Deī vestrī, et paenitēbit Dominum **malī**, quod **locūtus** **est** adversum vōs.

14 Ego autem ecce in manibus vestrīs sum; facite mihi, quod bonum et rēctum **est** in oculīs vestrīs.

15 Vērumtamen scītōte et cognōscite quod sī **occīderītis** mē, sanguinem innocentem trādētis contrā vōsmetipsōs et contrā cīvitātem istam et habitātōrēs eius; in vēritāte enim mīsit mē Dominus ad vōs, ut loquerer in auribus vestrīs omnia verba haec”.

16 Et dīxērunt prīncipēs et **omnis** **populus** ad sacerdōtēs et prophētās: ”Nōn **est** **virō** huic iūdicium **mortis**, quia in nōmine Dominī Deī nostrī **locūtus** **est** ad nōs”.

17 Surrēxērunt ergō **virī** dē seniōribus terrae et dīxērunt ad omnem coetum **populī** loquentēs:

18 ”Michaeās Morasthītēs fuit **prophēta** in diēbus Ezechiae **rēgis** Iūdae et ait ad omnem **populum** Iūdae dīcēns: “Haec dīcit Dominus exercituum:

**Sīōn** quasi ager arābitur,

et Ierusālem in acervum lapidum erit,

et mōns **domūs** in **excelsa** silvārum”.

19 Numquid morte condemnāvit eum Ezechiās rēx Iūdae et **omnis** **Iūda**? Numquid nōn timuērunt Dominum et dēprecātī sunt faciem Dominī, et paenituit Dominum **malī**, quod **locūtus** fuerat adversum eōs? Et nōs facimus **malum** grande contrā animās nostrās!”.

20 Fuit **quoque** vir prophetāns in nōmine Dominī Uriās fīlius Semēī dē Cariathiarim et prophētāvit adversus cīvitātem istam et adversus terram hanc iuxtā omnia verba Iēremīae.

21 Et audīvit rēx Ioachim et omnēs potentēs et prīncipēs eius verba haec, et quaesīvit rēx interficere eum; et audīvit Urīās et timuit **fūgit**que et **ingressus** **est** Aegyptum.

22 Et mīsit rēx Ioachim virōs in Aegyptum, Elnathan fīlium Achobor et virōs cum eō in Aegyptum;

23 et ēdūxērunt Ūriam dē Aegyptō et addūxērunt eum ad rēgem Ioachim, et percussit eum gladiō et prōiēcit cadāver eius in sepulcrīs fīliōrum vulgī.

24 Igitur **manus** Ahicam fīliī Saphān fuit cum **Iēremīā**, ut nōn trāderētur in **manūs** **populī**, et interficerent eum.

## 27

1 In prīncipiō rēgnī Sedeciae fīliī Iosiae **rēgis** Iūdae factum **est** verbum istud ad Iēremīam ā Dominō dīcēns:

2 ”Haec dīcit Dominus ad mē: Fac tibi **vincula** et **iuga** et pōnēs **ea** in collō tuō

3 et mittēs **ea** ad rēgem Edom et ad rēgem Moab et ad rēgem fīliōrum Ammōn et ad rēgem Tyrī et ad rēgem **Sidōnis** in manū nūntiōrum, quī vēnērunt Ierusālem ad Sedeciam rēgem Iūdae;

4 et praecipiēs eīs, ut ad dominōs suōs loquantur: Haec dīcit Dominus exercituum, Deus Isrāēl: Haec **dīcētis** ad dominōs vestrōs:

5 Ego fēcī terram et hominem et iūmenta, quae sunt super faciem terrae, in fortitūdine **meā** **magna** et in brāchiō meō extentō et **dedī** eam **eī**, quī placuit in oculīs meīs.

6 Et nunc itaque ego **dedī** omnēs terrās istās in manū Nabuchodonosor **rēgis** Babylōnis servī meī, īnsuper et bēstiās agrī **dedī** **eī**, ut serviant illī;

7 et servient **eī** omnēs gentēs et fīliō eius et fīliō fīliī eius, dōnec veniat tempus terrae eius etiam ipsīus; et servient **eī** gentēs multae et **rēgēs** magnī.

8 Gēns autem et rēgnum, quod nōn servierit Nabuchodonosor **rēgī** Babylōnis, et quīcumque nōn curvāverit collum suum sub iugō **rēgis** Babylōnis, in gladiō et in famē et in peste vīsitābō super gentem illam, ait Dominus, dōnec cōnsūmam eōs in manū eius.

9 Vōs ergō nōlīte audīre prophētās vestrōs et dīvīnōs et somniātōrēs et augurēs et maleficōs, quī dīcunt vōbīs: “Nōn serviētis **rēgī** Babylōnis”,

10 quia mendācium prophētant vōbīs, ut **longē** vōs faciant dē **terrā** **vestrā**, et ēiciam vōs, et pereātis.

11 Porrō gēns, quae subiēcerit cervīcem suam sub iugō **rēgis** Babylōnis et servierit **eī**, dīmittam eam in **terrā** **suā**, dīcit Dominus, et **colet** eam et habitābit in **eā**”.

12 Et ad Sedeciam rēgem Iūdae **locūtus** sum secundum omnia verba haec dīcēns: ”Subicite colla **vestra** sub iugō **rēgis** Babylōnis et **servītē** **eī** et **populō** eius, et vīvētis.

13 Quārē moriēminī tū et **populus** tuus gladiō, famē et peste, sīcut **locūtus** **est** Dominus ad gentem, quae servīre nōluerit **rēgī** Babylōnis?

14 Nōlīte audīre verba prophētārum dīcentium vōbīs: “Nōn serviētis **rēgī** Babylōnis”, quia mendācium ipsī loquuntur vōbīs.

15 Quia nōn mīsī eōs, ait Dominus, et ipsī prophētant in nōmine meō mendāciter, ut ēiciam vōs et pereātis, tam vōs quam prophētae, quī vāticinantur vōbīs”.

16 Et ad sacerdōtēs et ad **populum** istum **locūtus** sum dīcēns: ”Haec dīcit Dominus: Nōlīte audīre verba prophētārum vestrōrum, quī prophētant vōbīs dīcentēs: “Ecce vāsa **domūs** Dominī revertentur dē Babylōne nunc **cito**”. Mendācium enim prophētant vōbīs.

17 Nōlīte ergō audīre eōs, sed **servītē** **rēgī** Babylōnis, ut **vīvātīs**. Quārē datur haec cīvitās in sōlitūdinem?

18 Et sī prophētae sunt, et **est** verbum Dominī in eīs, occurrant Dominō exercituum, ut nōn veniant vāsa, quae **dērelicta** fuerant in domō Dominī et in domō **rēgis** Iūdae et in Ierusālem, in Babylōnem”.

19 Quia haec dīcit Dominus exercituum ad columnās et ad mare et ad basēs et ad **reliqua** vāsōrum, quae remānsērunt in cīvitāte hāc,

20 quae nōn tulit Nabuchodonosor rēx Babylōnis, cum trānsferret Iechōniam fīlium Ioachim rēgem Iūdae dē Ierusālem in Babylōnem et omnēs optimātēs Iūdae et Ierusālem;

21 quia haec dīcit Dominus exercituum, Deus Isrāēl, ad vāsa, quae **dērelicta** sunt in domō Dominī et in domō **rēgis** Iūdae et Ierusālem:

22 “In Babylōnem trānsferentur et ibi erunt usque ad diem vīsitātiōnis eōrum, dīcit Dominus; et afferrī faciam **ea** et restituī in locō istō”.

## 28

1 Et factum **est** in annō illō, in prīncipiō rēgnī Sedeciae **rēgis** Iūdae, in annō quārtō in **mēnse** quīntō, dīxit ad mē Hanāniās fīlius Azur **prophēta** dē Gabaōn in domō Dominī **cōram** sacerdōtibus et omnī **populō** dīcēns:

2 ”Haec dīcit Dominus exercituum, Deus Isrāēl: Contrīvī iugum **rēgis** Babylōnis.

3 Adhūc duo annī diērum, et ego referrī faciam ad locum istum omnia vāsa **domūs** Dominī, quae tulit Nabuchodonosor rēx Babylōnis dē locō istō et trānstulit **ea** in Babylōnem.

4 Et Iechōniam fīlium Ioachim rēgem Iūdae et omnem trānsmigrātiōnem Iūdae, quī ingressī sunt in Babylōnem, ego convertam ad locum istum, ait Dominus; conteram enim iugum **rēgis** Babylōnis”.

5 Et dīxit Iēremīās **prophēta** ad Hanāniam prophētam in oculīs sacerdōtum et in oculīs **omnis** **populī**, quī stābat in domō Dominī,

6 et ait Iēremīās **prophēta**: ”Āmēn, sīc faciat Dominus! Suscitet Dominus verba **tua**, quae prophētāstī, ut referantur vāsa in domum Dominī et **omnis** trānsmigrātiō dē Babylōne ad locum istum.

7 Vērumtamen audī verbum **hoc**, quod ego loquor in auribus tuīs et in auribus ūniversī **populī**:

8 Prophētae, quī fuērunt ante mē et ante tē ab initiō et prophetāvērunt super terrās multās et super **rēgna** **magna** dē proeliō et dē afflīctiōne et dē peste;

9 **prophēta**, quī vāticinātur pācem, cum vēnerit verbum eius, sciētur **prophēta**, quem mīsit Dominus in vēritāte”.

10 Et tulit Hanāniās **prophēta** iugum dē collō Iēremīae prophētae et cōnfrēgit illud;

11 et ait Hananiās in cōnspectū **omnis** **populī** dīcēns: ”Haec dīcit Dominus: Sīc cōnfringam iugum Nabuchodonosor **rēgis** Babylōnis post duōs annōs diērum dē collō omnium gentium”. Et abiit Iēremīās **prophēta** in viam suam.

12 Et factum **est** verbum Dominī ad Iēremīam, postquam cōnfrēgit Hanāniās **prophēta** iugum dē collō Iēremīae prophētae, dīcēns:

13 “**Vade** et **dīcēs** Hanāniae: Haec dīcit Dominus: **Iuga** **lignea** contrīvistī et faciēs prō eīs **iuga** **ferrea**.

14 Quia haec dīcit Dominus exercituum, Deus Isrāēl: Iugum ferreum posuī super collum cūnctārum gentium istārum, ut serviant Nabuchodonosor **rēgī** Babylōnis, et servient **eī**; īnsuper et bēstiās terrae **dedī** **eī**”.

15 Et dīxit Iēremīās **prophēta** ad Hanāniam prophētam: “Audī, Hanānia! Nōn mīsit tē Dominus, et tū **cōnfīdere** fēcistī **populum** istum in mendāciō.

16 Idcircō haec dīcit Dominus: Ecce ēmittam tē ā faciē terrae; **hōc** annō moriēris, adversum enim Dominum praevāricātiōnem **locūtus** **es**”.

17 Et mortuus **est** Hanāniās **prophēta** in annō illō, **mēnsē** septimō.

## 29

1 Et haec sunt verba epistulae, quam mīsit Iēremīās **prophēta** dē Ierusālem ad reliquiās seniōrum trānsmigrātiōnis et ad sacerdōtēs et ad prophētās et ad omnem **populum**, quem trādūxerat Nabuchodonosor dē Ierusālem in Babylōnem,

2 postquam **ēgressus** **est** Iechōniās rēx et **domina** et eunūchī et prīncipēs Iūdae et Ierusālem et faber et inclūsor dē Ierusālem,

3 in manū Elasa fīliī Saphan et Gamāriae fīliī Helciae, quōs mīsit Sedecīās rēx Iūdae ad Nabuchodonosor rēgem Babylōnis in Babylōnem dīcēns:

4 ”Haec dīcit Dominus exercituum, Deus Isrāēl, omnī trānsmigrātiōnī, quam trānstulī dē Ierusālem in Babylōnem:

5 **Aedificāte** domōs et **habitāte** et **plantāte** hortōs et comedite frūctum eōrum,

6 accipite uxōrēs et **generāte** fīliōs et fīliās et **date** fīliīs vestrīs uxōrēs et fīliās vestrās **date** **vīrīs**, et pariant fīliōs et fīliās, et multiplicāminī ibi et nōlīte **esse** paucī numerō.

7 Et quaerite pācem cīvitātis, ad quam trānsmigrāre vōs fēcī, et **ōrātē** prō **eā** ad Dominum, quia in pāce illīus erit pāx vōbīs.

8 Haec enim dīcit Dominus exercituum, Deus Isrāēl: Nōn vōs sēdūcant prophētae vestrī, quī sunt in **mediō** vestrum, et dīvīnī vestrī, et nē attendātis ad **somnia** **vestra**, quae vōs **somniātis**,

9 quia falsō ipsī prophētant vōbīs in nōmine meō, et nōn mīsī eōs, dīcit Dominus.

10 Quia haec dīcit Dominus: Cum implētī fuerint in Babylōne septuāgintā annī, vīsitābō vōs et suscitābō super vōs verbum meum bonum, ut redūcam vōs ad locum istum.

11 Ego enim sciō cōgitātiōnēs, quās ego cōgitō super vōs, ait Dominus, cōgitātiōnēs **pācis** et nōn afflīctiōnis, ut dem vōbīs posteritātem et spem.

12 Et invocābitis mē et ībitis; et ōrābitis mē, et ego exaudiam vōs.

13 Quaerētis mē et inveniētis, cum **quaesierītis** mē in **tōtō** **corde** vestrō.

14 Et inveniar ā vōbīs, ait Dominus, et redūcam captīvitātem vestram et congregābō vōs dē ūniversīs gentibus et dē cūnctīs locīs, ad quae expulī vōs, dīcit Dominus; et revertī vōs faciam ad locum, dē quō trānsmigrāre vōs fēcī.

15 Quia dīxistis: “Suscitāvit nōbīs Dominus prophētās in Babylōne”.

16 Quia haec dīcit Dominus ad rēgem, quī **sedet** super solium Dāvīd, et ad omnem **populum** habitātōrem **urbis** huius, ad frātrēs vestrōs, quī nōn sunt ēgressī vōbīscum in trānsmigrātiōnem,

17 haec dīcit Dominus exercituum: Ecce mittam in eīs gladium et famem et pestem et pōnam eōs quasi **fīcus** **mālās**, quae **comedī** nōn possunt, eō quod pessimae sint;

18 et persequar eōs in gladiō et in famē et in **pestilentiā** et dabō eōs in vexātiōnem ūniversīs rēgnīs terrae, in maledictiōnem et in stupōrem et in sībilum et in opprobrium cūnctīs gentibus, ad quās ego ēiēcī eōs,

19 eō quod nōn audierint verba **mea**, dīcit Dominus, quae mīsī ad eōs per servōs meōs prophētās, dē nocte cōnsurgēns et mittēns, et nōn audīstis, dīcit Dominus.

20 Vōs ergō **audītē** verbum Dominī, **omnis** trānsmigrātiō, quam ēmīsī dē Ierusālem in Babylōnem.

21 Haec dīcit Dominus exercituum, Deus Isrāēl, ad Achab fīlium Colāiae et ad Sedeciam fīlium Maasiae, quī prophētant vōbīs in nōmine meō mendāciter: Ecce ego trādam eōs in manū Nabuchodonosor **rēgis** Babylōnis, et percutiet eōs in oculīs vestrīs;

22 et assūmētur ex eīs maledictiō omnī trānsmigrātiōnī Iūdae, quae **est** in Babylōne, dīcentium: “Pōnat tē Dominus sīcut Sedeciam et sīcut Achab, quōs frīxit rēx Babylōnis in igne!”;

23 prō eō quod fēcerint stultitiam in Isrāēl et moechātī sunt in uxōrēs amīcōrum suōrum et locūtī sunt verbum in nōmine meō mendāciter, quod nōn mandāvī eīs. Ego enim sciō et sum **testis**, dīcit Dominus.

24 Et ad Semeiam Nehelamitēn **dīcēs**:

25 Haec dīcit Dominus exercituum, Deus Isrāēl, prō eō quod mīsistī in nōmine tuō epistulās ad omnem **populum**, quī **est** in Ierusālem, et ad Sophōniam fīlium Maasiae sacerdōtem et ad ūniversōs sacerdōtēs dīcēns:

26 “Dominus **dēdit** tē sacerdōtem prō Ioiadā sacerdōte, ut sīs praefectus in domō Dominī super omnem **virum** arreptīcium et prophetantem, ut mittās eum in nervum et in **vincula**.

27 Et nunc quārē nōn increpāstī Iēremīam Anathothiten, quī prophētat vōbīs?

28 Quia super **hōc** mīsit ad nōs in Babylōnem dīcēns: Longum **est**; **aedificāte** domōs et **habitāte** et **plantāte** hortōs et comedite frūctum eōrum””.

29 **Lēgit** ergō Sophōniās sacerdōs epistulam istam in auribus Iēremīae prophētae.

30 Et factum **est** verbum Dominī ad Iēremīam dīcēns:

31 ”Mitte ad omnem trānsmigrātiōnem dīcēns: Haec dīcit Dominus ad Semeiam Nehelamiten: Prō eō quod prophētāvit vōbīs Semeiās, et ego nōn mīsī eum, et fēcit vōs **cōnfīdere** in mendāciō,

32 idcircō haec dīcit Dominus: Ecce ego vīsitābō super Semeiam Nehelamiten et super sēmen eius; nōn erit **eī** vir sedēns in **mediō** **populī** huius, et nōn vidēbit bonum, quod ego faciam **populō** meō, ait Dominus, quia praevāricātiōnem **locūtus** **est** adversus Dominum”.

## 30

1 Verbum, quod factum **est** ad Iēremīam ā Dominō dīcēns:

2 ”Haec dīcit Dominus, Deus Isrāēl, dīcēns: Scrībe tibi omnia verba, quae **locūtus** sum ad tē, in **librō**;

3 ecce enim diēs veniunt, dīcit Dominus, et convertam sortem **populī** meī Isrāēl et Iūdae, ait Dominus, et convertam eōs ad terram, quam **dedī** patribus eōrum, et possidēbunt eam”.

4 Et haec verba, quae **locūtus** **est** Dominus ad Isrāēl et ad Iūdam:

5 ”Quoniam haec dīcit Dominus:

**Vōcem** terrōris audīvimus,

**formīdō** et nōn **est** pāx.

6 **Interrogāte** et vidēte, sī generat masculus;

quārē ergō vīdī **omnis** **virī** **manum**

super lumbum suum quasi **parturientīs**,

et conversae sunt ūniversae faciēs in aurūginem?

7 Vae, quia **magna** diēs **illa**,

nec **est** **similis** eius,

tempusque trībulātiōnis **est** Iācōb,

et ex ipsō salvābitur.

8 Et erit: in **diē** **illa**, ait Dominus exercituum, conteram iugum eius dē collō tuō et **vincula** **tua** dīrumpam; et nōn dominābuntur **eī** amplius aliēnī,

9 sed servient Dominō Deō suō et Dāvīd **rēgī** suō, quem suscitābō eīs.

10 Tū ergō nē timeās, **servē** meus Iācōb,

ait Dominus,

neque paveās, Isrāēl,

quia ecce ego salvābō tē dē **terrā** **longinquā**

et sēmen tuum dē **terrā** captīvitātis eōrum;

et revertētur Iācōb et quiēscet

et sēcūrus erit, et nōn erit quem formīdet;

11 quoniam tēcum ego sum,

ait Dominus,

ut salvem tē.

Faciam enim cōnsummātiōnem in cūnctīs gentibus,

in quibus dispersī tē;

tē autem nōn faciam in cōnsummātiōnem,

sed castīgābō tē in iūdiciō

nec quasi innocentī parcam tibi.

12 Quia haec dīcit Dominus:

**Īnsānābilis** **frāctūra** **tua**,

**pessima** **plāga** **tua**;

13 nōn **est** quī iūdicet iūdicium tuum;

sunt ulcerī medicāmina,

tibi vērō cicātrīx nōn obdūcitur.

14 Omnēs amātōrēs tuī **oblītī** sunt tuī,

tē nōn quaerunt;

**plāga** enim inimīcī percussī tē

castīgātiōne crūdēlī:

propter multitūdinem inīquitātis tuae

**dūra** **facta** sunt **peccāta** **tua**.

15 Quid clāmās super contrītiōne **tuā**?

**Īnsānābilis** **est** dolor tuus.

Propter multitūdinem inīquitātis tuae

et propter **dūra** **peccāta** **tua** fēcī haec tibi.

16 Proptereā omnēs, quī comedunt tē, dēvorābuntur,

et ūniversī hostēs tuī in captīvitātem dūcentur,

et, quī tē vastant, vastābuntur,

cūnctōsque praedātōrēs tuōs dabō in praedam.

17 Obdūcam enim cicātrīcem tibi

et ā vulneribus tuīs sānābō tē,

dīcit Dominus,

quia Ēiectam vocāvērunt tē,

**Sīōn** haec, quae nōn habēbat requīrentem.

18 Haec dīcit Dominus:

Ecce ego convertam sortem tabernāculōrum Iācōb

et tēctīs eius miserēbor,

et aedificābitur cīvitās in ruīnīs **suīs**,

et arx in locō suō fundābitur;

19 et ēgrediētur dē eīs laus vōxque lūdentium.

Et multiplicābō eōs, et nōn imminuentur,

et glōrificābō eōs, et nōn attenuābuntur.

20 Et erunt fīliī eius sīcut ā prīncipiō,

et **coetūs** eius **cōram** mē permanēbit,

et vīsitābō adversum omnēs, quī trībulant eum.

21 Et erit dux eius ex eō,

et prīnceps dē **mediō** eius prōcēdet; et applicābō eum, et accēdet ad mē.

**Quis** enim iste **est**, quī pignorī dabit cor suum,

ut appropinquet mihi?,

ait Dominus.

22 Et eritis mihi in **populum**,

et ego **erō** vōbīs in Deum.

23 Ecce turbō Dominī, **furor** ēgrediēns,

**procella** ruēns;

in **capite** impiōrum conquiēscet.

24 Nōn cessābit ab **īrā** indignātiōnis Dominus,

dōnec faciat et compleat

cōgitātiōnēs **cordis** **suī**;

in novissimō diērum intellegētis **ea**.

## 31

1 In tempore illō,

dīcit Dominus,

**erō** Deus ūniversīs cognātiōnibus Isrāēl,

et ipsī erunt mihi in **populum**.

2 Haec dīcit Dominus:

**Invēnit** grātiam in dēsertō

**populus**, quī remānserat ā gladiō;

**vadet** ad requiem suam Isrāēl”.

3 Dē **longē** Dominus appāruit mihi:

”In cāritāte **perpetuā** dīlēxī tē;

ideō attrāxī tē in **misericordiā**.

4 Rūrsumque aedificābō tē, et aedificāberis,

virgō Isrāēl;

adhūc ōrnāberis tympanīs tuīs

et ēgrediēris in chorō lūdentium.

5 Adhūc plantābis vīneās in montibus Samarīae;

plantābunt plantantēs

et vīndēmiābunt.

6 Quia erit diēs, in **quā** clāmābunt cūstōdēs

in monte Ephraim:

“Surgite, et ascendāmus in **Sīōn**

ad Dominum Deum nostrum”.

7 Quia haec dīcit Dominus:

**Exsultātē** in **laetitiā** propter Iācōb

et **hinnīte** **capitī** gentium;

**personāte**, canite et dīcite:

“**Salva**, Domine, **populum** tuum,

reliquiās Isrāēl”.

8 Ecce ego addūcam eōs dē **terrā** aquilōnis

et congregābō eōs ab extrēmīs terrae;

inter quōs erunt caecus et claudus, praegnāns et pariēns simul:

**coetus** magnus revertentium hūc.

9 In flētū venient,

et in dēprecātiōne redūcam eōs

et addūcam eōs per torrentēs aquārum

in **viā** **rēctā**, et nōn impingent in **eā**, quia **factus** sum Israeli pater,

et Ephraim prīmōgenitus meus **est**”.

10 **Audīte** verbum Dominī, gentēs,

et **annūntiāte** in īnsulīs, quae procul sunt, et dīcite:

”Quī dispersit Isrāēl, congregābit eum

et cūstōdiet eum sīcut pāstor gregem suum”.

11 Redēmit enim Dominus Iācōb

et līberāvit eum dē manū potentiōris.

12 Et venient et laudābunt in monte **Sīōn**

et cōnfluent ad **bona** Dominī

super frūmentō et vīnō et oleō

et fētū pecorum et armentōrum;

eritque **anima** eōrum quasi hortus irriguus,

et **ultrā** nōn ēsurient.

13 Tunc laetābitur virgō in chorō,

iuvenēs et senēs simul.

”Et convertam lūctum eōrum in gaudium

et cōnsōlābor eōs et laetificābō ā dolōre suō.

14 Et inēbriābō animam sacerdōtum pinguēdine,

et **populus** meus bonīs meīs adimplēbitur”,

ait Dominus.

15 Haec dīcit Dominus:

”Vōx in Ramā **audīta** **est**

lāmentātiōnis, **lūctus** et **flētus**

Rachel **plōrantis** fīliōs suōs

et **nōlentīs** cōnsōlārī super eīs, quia nōn sunt”.

16 Haec dīcit Dominus:

”Quiēscat vōx **tua** ā plōrātū,

et oculī tuī ā lacrimīs,

quia **est** mercēs operī tuō,

ait Dominus,

et revertentur dē **terrā** inimīcī.

17 Et **est** spēs novissimīs tuīs,

ait Dominus,

et revertentur fīliī ad terminōs suōs.

18 Audiēns audīvī Ephraim trānsmigrantem:

“Castīgāstī mē, et **ērudītus** sum

quasi iuvenculus indomitus;

converte mē, et convertar,

quia tū Dominus Deus meus.

19 Postquam enim convertistī mē,

ēgī paenitentiam;

et postquam ostendistī mihi,

percussī **femur** meum;

cōnfūsus sum et ērubuī,

quoniam sustinuī opprobrium adulēscentiae meae”.

20 **Est**ne fīlius **honōrābilis** mihi Ephraim

aut puer **dēlectābilis**,

quia ex quō **locūtus** sum dē eō,

adhūc recordābor eius?

Idcircō **conturbāta** sunt vīscera **mea** super eum:

miserāns miserēbor eius”,

ait Dominus.

21 Statue tibi lapidēs,

pōne tibi **signā**,

dīrige cor tuum in iter,

viam, in **quā** ambulāstī;

**revertere**, virgō Isrāēl,

**revertere** ad cīvitātēs tuās istās.

22 Usquequō vagāberis,

**fīlia** **rebellis**?

Quia creāvit Dominus novum super terram:

**fēmina** circumdabit **virum**.

23 Haec dīcit Dominus exercituum, Deus Isrāēl: ”Adhūc **dicent** verbum istud in **terrā** Iūdae et in urbibus eius, cum converterō sortem eōrum: “Benedīcat tibi Dominus, habitāculum iūstitiae, mōns sānctus”.

24 Et habitābunt in eō Iūdās et omnēs cīvitātēs eius simul, agricolae et minantēs gregēs.

25 Quia inēbriāvī animam lassam et omnem animam ēsurientem saturāvī”.

26 Ideō quasi dē somnō suscitātus sum et vīdī, et somnus meus **dulcis** mihi.

27 ”Ecce diēs veniunt, dīcit Dominus, et sēminābō domum Isrāēl et domum Iūdae sēmine hominum et sēmine iūmentōrum.

28 Et sīcut vigilāvī super eōs, ut ēvellerem et dēmōlīrer et dissipārem et disperderem et afflīgerem, sīc vigilābō super eōs, ut aedificem et plantem, ait Dominus.

29 In diēbus illīs nōn **dicent** **ultrā**:

“Patrēs comēdērunt ūvam acerbam, et dentēs fīliōrum obstupuērunt”,

30 sed ūnusquisque in inīquitāte **suā** moriētur; **omnis** homō, quī comēderit ūvam acerbam, obstupēscent dentēs eius.

31 Ecce diēs veniunt, dīcit Dominus, et feriam domuī Isrāēl et domuī Iūdae **pactum** novum;

32 nōn secundum **pactum**, quod pepigī cum patribus eōrum in **diē** **quā** apprehendī **manum** eōrum, ut ēdūcerem eōs dē **terrā** Aegyptī, **pactum**, quod irritum fēcērunt, et ego **dominātus** sum eōrum, dīcit Dominus.

33 Sed **hoc** erit **pactum**, quod feriam cum domō Isrāēl post diēs illōs, dīcit Dominus: Dabō lēgem meam in vīsceribus eōrum et in **corde** eōrum scrībam eam; et **erō** eīs in Deum, et ipsī erunt mihi in **populum**.

34 Et nōn docēbit **ultrā** vir proximum suum, et vir frātrem suum dīcēns: “Cognōsce Dominum”; omnēs enim cognōscent mē, ā minimō eōrum usque ad maximum, ait Dominus, quia propitiābor inīquitātī eōrum et peccātī eōrum nōn memorābor amplius”.

35 Haec dīcit Dominus,

quī dat sōlem in lūmine diēī,

ōrdinem lūnae et stēllārum in lūmine **noctis**,

quī turbat mare, et fremunt **flūctūs** eius,

Dominus exercituum **nōmen** illī:

36 ”Sī dēfēcerint **lēgēs** istae **cōram** mē,

dīcit Dominus,

tunc et sēmen Isrāēl dēficiet,

ut nōn sit gēns **cōram** mē cūnctīs diēbus”.

37 Haec dīcit Dominus:

”Sī mēnsūrārī potuerint caelī sūrsum,

et investīgārī fundāmenta terrae deorsum,

et ego abiciam ūniversum sēmen Isrāēl

propter omnia, quae fēcērunt,

dīcit Dominus.

38 Ecce diēs veniunt, dīcit Dominus, et aedificābitur cīvitās Dominō ā turre Hananeel usque ad portam Angulī,

39 et exībit **ultrā** **normā** mēnsūrae in cōnspectū eius super collem Gareb et vertētur in Goā,

40 et **omnis** **vallis** cadāverum et cineris et **ūniversa** **regiō** usque ad torrentem **Cedrōn** et usque ad angulum portae Equōrum **orientālis** sānctum Dominī; nōn ēvellētur et nōn dēstruētur **ultrā** in perpetuum”.

## 32

1 Verbum, quod factum **est** ad Iēremīam ā Dominō in annō decimō Sedeciae **rēgis** Iūdae; ipse **est** annus decimus octāvus Nabuchodonosor.

2 Tunc **exercitus** **rēgis** Babylōnis **obsīdēbat** Ierusālem, et Iēremīās **prophēta** erat clausus in ātriō cūstōdiae, quī erat in domō **rēgis** Iūdae.

3 Clauserat enim eum Sedeciās rēx Iūdae dīcēns: ”Quārē **vāticināris** dīcēns: “Haec dīcit Dominus: Ecce ego dabō cīvitātem istam in manū **rēgis** Babylōnis, et capiet eam;

4 et Sedeciās rēx Iūdae nōn effugiet dē manū Chaldaeōrum, sed trādētur in **manūs** **rēgis** Babylōnis, et loquētur **os** eius cum ōre illīus, et oculī eius oculōs illīus vidēbunt;

5 et in Babylōnem dūcet Sedeciam, et ibi erit, dōnec vīsitem eum, ait Dominus; sī autem **dīmicāveritis** adversum Chaldaeōs, nihil prōsperum habēbitis”?”.

6 Et dīxit Iēremīās: ”Factum **est** verbum Dominī ad mē dīcēns:

7 Ecce Hanameel fīlius Sellum **patruēlis** tuus veniet ad tē dīcēns: “Eme tibi agrum meum, quī **est** in Anathoth; tibi enim competit ex propinquitāte, ut emās”.

8 Et **venit** ad mē Hanameel fīlius patruī meī secundum verbum Dominī ad vestibulum cūstōdiae et ait ad mē: “**Possidē** agrum meum, quī **est** in Anathoth in **terrā** Beniamin, quia tibi competit hērēditās, et tū propinquus **es**, ut possideās”. Intellēxī autem quod verbum Dominī **esset**

9 et **ēmī** agrum ab Hanameel fīliō patruī meī, quī **est** in Anathoth, et appendī **eī** argentum: septem et decem siclōs argenteōs.

10 Et scrīpsī in **librō** et signāvī et adhibuī testēs et appendī argentum in **statērā**.

11 Et accēpī librum possessiōnis signātum, continentem stipulātiōnēs et **rata**, et apertum;

12 et **dedī** librum possessiōnis Baruch fīliō **Nēriae** fīliī Maasiae in oculīs Hanameel **patruēlis** meī et in oculīs testium, quī obsignāverant in **librō** ēmptiōnis, et in oculīs omnium Iūdaeōrum, quī sedēbant in ātriō cūstōdiae.

13 Et praecēpī Baruch **cōram** eīs dīcēns:

14 Haec dīcit Dominus exercituum, Deus Isrāēl: Sūme librōs istōs, librum ēmptiōnis hunc signātum et librum hunc, quī apertus **est**; et pōnēs illōs in vāse fictilī, ut **permanēre** possint diēbus multīs.

15 Haec enim dīcit Dominus exercituum, Deus Isrāēl: Adhūc possidēbuntur **domus** et agrī et vīneae in **terrā** **ista**.

16 Et ōrāvī ad Dominum, postquam trādidī librum possessiōnis Baruch fīliō **Nēriae**, dīcēns:

17 Heu, Domine Deus, ecce tū fēcistī caelum et terram in fortitūdine **tuā** **magna** et in brāchiō tuō extentō; nōn erit tibi difficile omne verbum,

18 quī **facis** misericordiam in mīlibus et reddis inīquitātem patrum in **sinum** fīliōrum eōrum post eōs; Deus **magne**, potēns, Dominus exercituum **nōmen** eius:

19 magnus cōnsiliō et potēns in operibus, cuius oculī apertī sunt super omnēs viās fīliōrum Adam, ut reddās ūnīcuique secundum viās suās et secundum frūctum operum eius.

20 Quī posuistī **signa** et **portenta** in **terrā** Aegyptī usque ad diem hanc et in Isrāēl et in hominibus; et fēcistī tibi **nōmen**, sīcut **est** diēs haec.

21 Et ēdūxistī **populum** tuum Isrāēl dē **terrā** Aegyptī in signīs et in portentīs et in manū **rōbustā** et in brāchiō extentō et in terrōre magnō.

22 Et dedistī eīs terram hanc, quam iūrāstī patribus eōrum, ut darēs eīs, terram fluentem **lacte** et melle.

23 Et ingressī sunt et possēdērunt eam; et nōn oboediērunt vōcī tuae et in **lēge** **tuā** nōn ambulāvērunt: omnia, quae mandāstī eīs, ut facerent, nōn fēcērunt; et **occurrere** fēcistī eīs omnia **mala** haec.

24 Ecce mūnītiōnēs exstrūctae sunt adversum cīvitātem, ut capiātur, et urbs **data** **est** in manū Chaldaeōrum, quī proeliantur adversus eam, in gladiō et famē et **pestilentiā**; et quaecumque **locūtus** **es**, **accidērunt**, ut tū ipse cernis.

25 Et tū **dīcis** mihi, Domine Deus: Eme agrum argentō et adhibē testēs, cum urbs **data** sit in manū Chaldaeōrum”.

26 Et factum **est** verbum Dominī ad Iēremīam dīcēns:

27 ”Ecce ego Dominus, Deus ūniversae **carnis**; numquid mihi difficile erit omne verbum?

28 Proptereā haec dīcit Dominus: Ecce ego trādam cīvitātem istam in **manūs** Chaldaeōrum et in **manūs** **rēgis** Babylōnis, et capiet eam.

29 Et venient Chaldaeī proeliantēs adversum urbem hanc et succendent eam ignī et combūrent eam et domōs, in quārum dōmatibus sacrificābant Baal et lībābant dīīs aliēnīs lībāmina ad **irrītandum** mē.

30 Erant enim fīliī Isrāēl et fīliī Iūdae iūgiter facientēs **mālum** in oculīs meīs ab **adulēscentiā** **suā**, fīliī Isrāēl, quī usque nunc exacerbant mē in opere manuum suārum, dīcit Dominus.

31 Quia in furōrem et in indignātiōnem meam **facta** **est** mihi cīvitās haec ā **diē**, **quā** aedificāvērunt eam, usque ad diem istam, **quā** auferētur dē cōnspectū meō

32 propter omnem malitiam fīliōrum Isrāēl et fīliōrum Iūdae, quam fēcērunt, ad īrācundiam mē prōvocantēs, ipsī et **rēgēs** eōrum, prīncipēs eōrum et sacerdōtēs eōrum et prophētae eōrum, **virī** Iūdae et habitātōrēs Ierusālem.

33 Et vertērunt ad mē terga et nōn faciēs, cum docērem eōs dīlūculō cōnsurgēns et ērudiēns, et nōllent audīre, ut acciperent disciplīnam.

34 Et posuērunt īdōla **sua** in domō, super quam invocātum **est** **nōmen** meum, ut polluerent eam;

35 et aedificāvērunt **excelsa** Baal, quae sunt in **valle** Benennom, ut initiārent fīliōs suōs et fīliās suās Moloch; quod nōn mandāvī eīs, nec ascendit in cor meum, ut facerent abōminātiōnem hanc et in peccātum dēdūcerent Iūdam”.

36 Et nunc propter **ista**, haec dīcit Dominus, Deus Isrāēl, ad cīvitātem hanc, dē **quā** vōs dīcitis quod trādātur in **manūs** **rēgis** Babylōnis in gladiō et in famē et in peste:

37 ”Ecce ego congregābō eōs dē ūniversīs terrīs, ad quās ēiēcī eōs in furōre meō et in **īrā** **meā** et in indignātiōne grandī; et redūcam eōs ad locum istum et habitāre eōs faciam cōnfīdenter.

38 Et erunt mihi in **populum**, et ego **erō** eīs in Deum.

39 Et dabō eīs cor ūnum et viam ūnam, ut timeant mē ūniversīs diēbus, et **bene** sit eīs et fīliīs eōrum post eōs.

40 Et feriam eīs **pactum** sempiternum et nōn dēsinam eīs benefacere et timōrem meum dabō in **corde** eōrum, ut nōn recēdant ā mē.

41 Et laetābor super eīs, cum **bene** eīs fēcerō, et plantābō eōs in **terrā** **ista** in vēritāte, in **tōtō** **corde** meō et in **tōtā** **animā** **mea**.

42 Quia haec dīcit Dominus: Sīcut addūxī super **populum** istum omne **malum** **hoc** grande, sīc addūcam super eōs omne bonum, quod ego loquor ad eōs,

43 et possidēbuntur agrī in **terrā** **ista**, dē **quā** vōs dīcitis quod **dēserta** sit, eō quod nōn remānserit homō et iūmentum, et **data** sit in manū Chaldaeōrum.

44 Agrī ementur **pecūniā** et scrībentur in **librō**, et imprimētur signum, et testēs adhibēbuntur in **terrā** Beniamin et in circuitū Ierusālem, in cīvitātibus Iūdae et in cīvitātibus montānīs et in cīvitātibus Sephēlae et in cīvitātibus, quae ad austrum sunt, quia convertam sortem eōrum”, ait Dominus.

## 33

1 Et factum **est** verbum Dominī ad Iēremīam secundō, cum adhūc clausus **esset** in ātriō cūstōdiae, dīcēns:

2 ”Haec dīcit Dominus, quī factūrus **est** id, Dominus, quī fōrmātūrus **est** illud et parātūrus, Dominus **nōmen** eius:

3 Clāmā ad mē, et exaudiam tē et annūntiābō tibi grandia et inaccessibilia, quae nescīs.

4 Quia haec dīcit Dominus, Deus Isrāēl, super domōs **urbis** huius et ad domōs **rēgis** Iūdae, quae dēstrūctae sunt, prō mūnītiōnibus et prō gladiō

5 venientium, ut dīmicent cum Chaldaeīs et impleant eās cadāveribus hominum, quōs percussī in furōre meō et in indignātiōne **meā**, abscondēns faciem meam ā cīvitāte hāc propter omnem malitiam eōrum.

6 Ecce ego obdūcam **eī** cicātrīcem et sānitātem et cūrābō eōs et revēlābō illīs abundantiam **pācis** et vēritātis

7 et convertam sortem Iūdae et sortem Isrāēl et aedificābō eōs sīcut ā prīncipiō.

8 Et ēmundābō illōs ab omnī inīquitāte **suā**, in **quā** peccāvērunt mihi, et propitius **erō** cūnctīs inīquitātibus eōrum, in quibus dēlīquērunt mihi et sprēvērunt mē;

9 et erit mihi in **nōmen** et in gaudium et in laudem et in exsultātiōnem cūnctīs gentibus terrae, quae audierint omnia **bona**, quae ego factūrus sum eīs; et pavēbunt et turbābuntur in ūniversīs bonīs et in omnī pāce, quam ego faciam eīs.

10 Haec dīcit Dominus: Adhūc audiētur in locō istō, quem vōs dīcitis **esse** dēsertum, eō quod nōn sit homō et iūmentum in cīvitātibus Iūdae et **foris** Ierusālem, quae dēsōlātae sunt absque homine et absque habitātōre et absque pecore,

11 vōx gaudiī et vōx laetitiae, vōx spōnsī et vōx spōnsae, vōx dīcentium:

“Cōnfitēminī Dominō exercituum, quoniam bonus Dominus,

quoniam in aeternum **misericordiā** eius”;

et portantium **vōta** in domum Dominī; redūcam enim sortem terrae sīcut ā prīncipiō, dīcit Dominus.

12 Haec dīcit Dominus exercituum: Adhūc erit in locō istō dēsertō, absque homine et absque iūmentō, et in cūnctīs cīvitātibus eius habitāculum pāstōrum accubantium gregum.

13 In cīvitātibus montuōsīs et in cīvitātibus Sephēlae et in cīvitātibus, quae ad austrum sunt, et in **terrā** Beniamin et in circuitū Ierusālem et in cīvitātibus Iūdae adhūc trānsībunt gregēs ad **manum** **numerantīs**, ait Dominus.

14 Ecce diēs veniunt, dīcit Dominus, et suscitābō verbum bonum, quod **locūtus** sum ad domum Isrāēl et ad domum Iūdae.

15 In diēbus illīs et in tempore illō germināre faciam Dāvīd germen iūstitiae, et faciet iūdicium et iūstitiam in **terrā**.

16 In diēbus illīs salvābitur **Iūdā**, et Ierusālem habitābit cōnfīdenter; et **hoc** **est** **nōmen**, quod vocābit eam: Dominus **iūstitiā** **nostrā**.

17 Quia haec dīcit Dominus: Nōn interībit dē Dāvīd vir, quī sedeat super thronum **domūs** Isrāēl;

18 et dē sacerdōtibus **Lēvītis** nōn interībit vir ā faciē **meā**, quī offerat holocautōmata et incendat sacrificium et caedat victimās omnibus diēbus”.

19 Et factum **est** verbum Dominī ad Iēremīam dīcēns:

20 ”Haec dīcit Dominus: Sī irritum potest fierī **pactum** meum cum **diē** et **pactum** meum cum nocte, ut nōn sit diēs et nox in tempore suō,

21 et **pactum** meum irritum **esse** poterit cum Dāvīd servō meō, ut nōn sit ex eō fīlius, quī rēgnet in thronō eius, et cum **Lēvītīs** sacerdōtibus ministrīs meīs.

22 Sīcuti ēnumerārī nōn possunt stēllae caelī et mētīrī **arēna** **maris**, sīc multiplicābō sēmen Dāvīd servī meī et Lēvītās ministrōs meōs”.

23 Et factum **est** verbum Dominī ad Iēremīam dīcēns:

24 ”Numquid nōn vīdistī quid **populus** **hic** **locūtus** sit dīcēns: “Duae cognātiōnēs, quās ēlēgerat Dominus, abiectae sunt”, et **populum** meum dēspexērunt, eō quod nōn sit **ultrā** gēns **cōram** eīs?

25 Haec dīcit Dominus: Sī **pactum** meum inter diem et noctem et **lēgēs** caelō et terrae nōn posuī,

26 equidem et sēmen Iācōb et Dāvīd servī meī prōiciam, ut nōn assūmam dē sēmine eius prīncipēs sēminis Abraham et Isaac et Iācōb; redūcam enim sortem eōrum et miserēbor eīs”.

## 34

1 Verbum, quod factum **est** ad Iēremīam ā Dominō, quandō Nabuchodonosor rēx Babylōnis et **omnīs** **exercitūs** eius **ūniversa**que **rēgna** terrae, quae erant sub potestāte **manūs** eius, et omnēs **populī** bellābant contrā Ierusālem et contrā omnēs urbēs eius, dīcēns:

2 ”Haec dīcit Dominus, Deus Isrāēl: **Vāde** et **loquere** ad Sedeciam rēgem Iūdae et **dīcēs** ad eum: Haec dīcit Dominus: Ecce ego trādam cīvitātem hanc in **manūs** **rēgis** Babylōnis, et succendet eam ignī;

3 et tū nōn effugiēs dē manū eius, sed comprehēnsiōne capiēris et in manū eius **trāderis**, et oculī tuī oculōs **rēgis** Babylōnis vidēbunt, et **os** eius cum ōre tuō loquētur, et Babylōnem introībis.

4 Attamen audī verbum Dominī, Sedeciā rēx Iūdae. Haec dīcit Dominus ad tē: Nōn moriēris in gladiō,

5 sed in pāce moriēris et secundum combustiōnēs patrum tuōrum rēgum priōrum, quī fuērunt ante tē, sīc combūrent tibi et “Vae, domine!” plangent tē, quia verbum ego **locūtus** sum”, dīcit Dominus.

6 Et **locūtus** **est** Iēremīās **prophēta** ad Sedeciam rēgem Iūdae **ūniversa** verba haec in Ierusālem;

7 et **exercitus** **rēgis** Babylōnis pugnābat contrā Ierusālem et contrā omnēs cīvitātēs Iūdae, quae reliquae erant, contrā Lachīs et contrā Azēcā: hae enim supererant dē cīvitātibus Iūdae urbēs mūnītae.

8 Verbum, quod factum **est** ad Iēremīam ā Dominō, postquam percussit rēx Sedecīās foedus cum omnī **populō** in Ierusālem praedicāns eīs lībertātem,

9 ut dīmitteret ūnusquisque servum suum et ūnusquisque ancillam suam, Hebraeum et Hebraeam, līberōs et nēquāquam dominārentur eīs, id **est** in Iūdaeō et frātre suō.

10 Audiērunt ergō omnēs prīncipēs et ūniversus **populus**, quī inierant **pactum**, ut dīmitteret ūnusquisque servum suum et ūnusquisque ancillam suam līberōs et **ultrā** nōn dominārentur eīs; audiērunt igitur et dīmīsērunt.

11 Et conversī sunt deinceps et retrāxērunt servōs et ancillās suās, quōs dīmīserant līberōs, et subiugāvērunt in famulōs et in famulās.

12 Et factum **est** verbum Dominī ad Iēremīam ā Dominō dīcēns:

13 ”Haec dīcit Dominus, Deus Isrāēl: Ego percussī foedus cum patribus vestrīs in **diē**, **quā** ēdūxī eōs dē **terrā** Aegyptī dē domō **servitūtis**, dīcēns:

14 Cum complētī fuerint septem annī, dīmittat ūnusquisque frātrem suum Hebraeum, quī vēnditus **est** **eī**, et serviet tibi sex annīs, et dīmittēs eum ā tē līberum, et nōn audiērunt patrēs vestrī mē nec inclīnāvērunt aurem suam.

15 Et conversī **estis** vōs hodiē et fēcistis, quod rēctum **est** in oculīs meīs, ut praedicārētis lībertātem ūnusquisque ad proximum suum; et inistis **pactum** in cōnspectū meō in domō, super quam invocātum **est** **nōmen** meum.

16 Et reversī **estis** et commaculāstis **nōmen** meum et redūxistis ūnusquisque servum suum et ūnusquisque ancillam suam, quōs dīmīserātis, ut **essent** **līberī** et suae potestātis, et subiugāstis eōs, ut sint vōbīs servī et ancillae.

17 Proptereā haec dīcit Dominus: Vōs nōn audīstis mē, ut praedicārētis lībertātem ūnusquisque frātrī suō et ūnusquisque amīcō suō; ecce ego **praedicō** vōbīs lībertātem, ait Dominus, ad gladium et pestem et famem et dabō vōs in commōtiōnem cūnctīs rēgnīs terrae.

18 Et dabō virōs, quī praevāricantur foedus meum et nōn observāvērunt verba **foederis**, quibus assēnsī sunt in cōnspectū meō, sīcut vitulum, quem **concidērunt** in duās partēs et trānsiērunt inter dīvīsiōnēs eius,

19 prīncipēs Iūdae et prīncipēs Ierusālem, eunūchī et sacerdōtēs et **omnis** **populus** terrae, quī trānsiērunt inter dīvīsiōnēs vitulī;

20 et dabō eōs in manū inimīcōrum suōrum et in manū quaerentium animam eōrum, et erit morticīnum eōrum in ēscam volātilibus caelī et bēstiīs terrae.

21 Et Sedeciam rēgem Iūdae et prīncipēs eius dabō in **manūs** inimīcōrum suōrum et in **manūs** quaerentium animās eōrum et in **manūs** exercituum **rēgis** Babylōnis, quī recessērunt ā vōbīs.

22 Ecce ego praecipiō, dīcit Dominus, et redūcam eōs in cīvitātem hanc; et proeliābuntur adversus eam et capient eam et incendent ignī; et cīvitātēs Iūdae dabō in sōlitūdinem, eō quod nōn sit habitātor”.

## 35

1 Verbum, quod factum **est** ad Iēremīam ā Dominō in diēbus Ioachim fīliī Iosiae **rēgis** Iūdae dīcēns:

2 ”**Vade** ad domum Rechabītārum et **loquere** eīs; et intrōdūcēs eōs in domum Dominī in ūnam exedram et dabis eīs **bibere** vīnum”.

3 Et assūmpsī Iezōniam fīlium Iēremīae fīliī Habsāniae et frātrēs eius et omnēs fīliōs eius et ūniversam domum Rechabītārum;

4 et intrōdūxī eōs in domum Dominī ad exedram fīliōrum Hanān fīliī Iegdaliae hominis Deī, quod erat iuxtā exedram prīncipum super exedram Maasiae fīliī Sellum, quī erat cūstōs vestibulī.

5 Et posuī **cōram** fīliīs **domūs** Rechabitārum scyphōs plēnōs vīnō et calicēs et dīxī ad eōs: ”**Bibite** vīnum”.

6 Quī respondērunt: ”Nōn bibēmus vīnum, quia Ionadab fīlius Rechab pater noster praecēpit nōbīs dīcēns: “Nōn bibētis vīnum, vōs et fīliī vestrī, usque in sempiternum

7 et domum nōn aedificābitis et sēmentem nōn **serētis** et vīneās nōn plantābitis, nec habēbitis, sed in tabernāculīs habitābitis cūnctīs diēbus vestrīs, ut **vīvātīs** diēbus multīs super faciem terrae, in **quā** vōs peregrīnāminī”.

8 Oboedīvimus ergō vōcī Ionadab fīliī Rechab patris nostrī in omnibus, quae praecēpit nōbīs, **ita** ut nōn biberēmus vīnum cūnctīs diēbus nostrīs, nōs et mulierēs nostrae, fīliī et fīliae nostrae,

9 et nōn aedificārēmus domōs ad habitandum et vīneam et agrum et sēmentem nōn habuimus,

10 sed habitāvimus in tabernāculīs; et oboedientēs fēcimus iuxtā omnia, quae praecēpit nōbīs Ionadab pater noster.

11 Cum autem ascendisset Nabuchodonosor rēx Babylōnis ad terram, dīximus: Venīte, et ingrediāmur Ierusālem ā faciē **exercitūs** Chaldaeōrum et ā faciē **exercitūs** **Syriae**. Et mānsimus in Ierusālem”.

12 Et factum **est** verbum Dominī ad Iēremīam dīcēns:

13 ”Haec dīcit Dominus exercituum, Deus Isrāēl: **Vāde** et dīc **virīs** Iūdae et habitātōribus Ierusālem: Numquid nōn recipiētis disciplīnam, ut oboediātis verbīs meīs?, dīcit Dominus.

14 Praevaluērunt sermōnēs Ionadab fīliī Rechab, quōs praecēpit fīliīs **suīs**, ut nōn biberent vīnum, et nōn bibērunt usque ad diem hanc, quia oboediērunt praeceptō patris **suī**; ego autem **locūtus** sum ad vōs dē **māne** cōnsurgēns et loquēns, et nōn oboedīstis mihi.

15 Mīsīque ad vōs omnēs servōs meōs prophētās, cōnsurgēns dīlūculō mittēnsque et dīcēns: Convertiminī ūnusquisque ā **viā** **suā** **pessima** et **bona** facite **opera** **vestra** et nōlīte sequī deōs aliēnōs neque **cōlātis** eōs, et habitābitis in **terrā**, quam **dedī** vōbīs et patribus vestrīs, et nōn inclīnāstis aurem vestram neque audīstis mē.

16 Firmāvērunt igitur fīliī Ionadab fīliī Rechab praeceptum patris **suī**, quod praecēperat eīs; **populus** autem iste nōn oboedīvit mihi.

17 Idcircō haec dīcit Dominus exercituum, Deus Isrāēl: Ecce ego addūcam super Iūdam et super omnēs habitātōrēs Ierusālem ūniversam afflīctiōnem, quam **locūtus** sum adversum illōs, eō quod **locūtus** sum ad illōs, et nōn audiērunt, vocāvī illōs, et nōn respondērunt mihi”.

18 Domuī autem Rechabītārum dīxit Iēremīās: ”Haec dīcit Dominus exercituum, Deus Isrāēl: Prō eō quod oboedīstis praeceptō Ionadab patris vestrī et cūstōdīstis omnia **mandāta** eius et fēcistis **ūniversa**, quae praecēpit vōbīs,

19 proptereā haec dīcit Dominus exercituum, Deus Isrāēl: Nōn dēficiet vir dē stirpe Ionadab fīliī Rechab stāns in cōnspectū meō cūnctīs diēbus”.

## 36

1 Et factum **est** in annō quārtō Ioachim fīliī Iosiae **rēgis** Iūdae, factum **est** verbum **hoc** ad Iēremīam ā Dominō dīcēns:

2 ”Tolle volūmen librī et scrībēs in eō omnia verba, quae **locūtus** sum tibi adversum Isrāēl et Iūdam et adversum omnēs gentēs ā **diē** **quā** **locūtus** sum ad tē ex diēbus Iosiae usque ad diem hanc,

3 sī forte, audiente domō Iūdae **ūniversa** **māla**, quae ego cōgitō facere eīs, revertātur ūnusquisque ā **viā** **suā** **pessima**, et propitius **erō** inīquitātī et peccātō eōrum”.

4 Vocāvit ergō Iēremīās Baruch fīlium **Nēriae**; et scrīpsit Baruch ex ōre Iēremīae omnēs sermōnēs Dominī, quōs **locūtus** **est** ad eum, in volūmine librī.

5 Et praecēpit Iēremīās Baruch dīcēns: ”Ego impedītus sum nec valeō ingredī domum Dominī.

6 Ingredere ergō tū et **lēge** dē volūmine, in quō scrīpsistī ex ōre meō verba Dominī, audiente **populō** in domō Dominī, in **diē** ieiūniī; īnsuper et audiente ūniversō **Iūdā**, quī veniunt dē cīvitātibus **suīs**, **lēgēs** eīs,

7 sī forte cadat ōrātiō eōrum in cōnspectū Dominī, et revertātur ūnusquisque ā **viā** **suā** **pessima**, quoniam magnus **furor** et indignātiō **est**, quam **locūtus** **est** Dominus adversus **populum** hunc”.

8 Et fēcit Baruch fīlius **Nēriae** iuxtā omnia, quae praecēperat **eī** Iēremīās **prophēta**, legēns ex volūmine sermōnēs Dominī in domō Dominī.

9 Factum **est** autem in annō quīntō Ioachim fīliī Iosiae **rēgis** Iūdae, in **mēnse** nōnō, praedicāvērunt ieiūnium in cōnspectū Dominī omnī **populō** in Ierusālem et ūniversae multitūdinī, quae cōnflūxerat dē cīvitātibus Iūdae in Ierusālem.

10 **Lēgit**que Baruch ex volūmine sermōnēs Iēremīae in domō Dominī, in **exedrā** Gamāriae fīliī Saphān scrībae in vestibulō superiōre, in introitū portae Novae **domus** Dominī, audiente omnī **populō**.

11 Cumque audīsset Michaeās fīlius Gamāriae fīliī Saphan omnēs sermōnēs Dominī ex **librō**,

12 dēscendit in domum **rēgis** ad exedram scrībae; et ecce ibi omnēs prīncipēs sedēbant: Elisāmā **scrība** et Dalaiās fīlius Sēmiae et Elnathan fīlius Achobor et Gamariās fīlius Saphān et Sedeciās fīlius Hanāniae et ūniversī prīncipēs.

13 Et nūntiāvit eīs Michaēās omnia verba, quae audīvit, legente Baruch ex volūmine in auribus **populī**.

14 Mīsērunt itaque omnēs prīncipēs ad Baruch Iudī fīlium Nathāniae fīliī Selēmiae fīliī Chusī dīcentēs: ”Volūmen, ex quō lēgistī audiente **populō**, sūme in manū **tuā** et **venī**”. Tulit ergō Baruch fīlius **Nēriae** volūmen in manū **suā** et **venit** ad eōs.

15 Et dīxērunt ad eum: ”**Sēde** et **lēge** haec in auribus nostrīs”; et **lēgit** Baruch in auribus eōrum.

16 Igitur cum audīssent omnia verba, obstupuērunt ūnusquisque ad proximum suum; et dīxērunt ad Baruch: “Nūntiāre dēbēmus **rēgī** omnēs sermōnēs istōs”.

17 Et interrogāvērunt Baruch dīcentēs: ”**Indica** nōbīs, quōmodo scrīpsistī omnēs sermōnēs istōs ex ōre eius”.

18 Dīxit autem eīs Baruch: ”Ex ōre suō loquēbātur ad mē omnēs sermōnēs istōs, et ego scrībēbam in volūmine ātrāmentō”.

19 Et dīxērunt prīncipēs ad Baruch: ”**Vāde** et **abscondere**, tū et Iēremīās, et nēmō sciat, ubi **sītis**”.

20 Et ingressī sunt ad rēgem in ātrium, porrō volūmen dēposuērunt in **exedrā** Elisamae scrībae; et nūntiāvērunt audiente **rēge** omnēs sermōnēs.

21 Mīsitque rēx Iudī, ut sūmeret volūmen; quī, tollēns illud dē **exedrā** Elisamae scrībae, **legit** audiente **rēge** et ūniversīs prīncipibus, quī stābant circā rēgem.

22 Rēx autem sedēbat in domō hiemālī in **mēnse** nōnō, et **posita** erat **ārula** **cōram** eō **plēnā** prūnīs;

23 cumque lēgisset Iudi trēs pāgellās vel quattuor, scidit eās scalpellō scrībae et prōiēcit in ignem, quī erat super ārulam, dōnec cōnsūmerētur omne volūmen ignī, quī erat in **ārulā**.

24 Et nōn timuērunt neque scidērunt vestīmenta **sua** rēx et omnēs servī eius, quī audiērunt ūniversōs sermōnēs istōs.

25 Vērumtamen Elnathan et Dalaīās et Gamāriās īnstanter rogāvērunt rēgem, nē combūreret librum, et nōn audīvit eōs.

26 Et praecēpit rēx Ierameēl fīliō **rēgis** et Sarāiae fīliō Azriel et Selēmiae fīliō Abdeel, ut comprehenderent Baruch scrībam et Iēremīam prophētam; abscondit autem eōs Dominus.

27 Et factum **est** verbum Dominī ad Iēremīam, postquam combusserat rēx volūmen et sermōnēs, quōs scrīpserat Baruch ex ōre Iēremīae, dīcēns:

28 “Rūrsum tolle volūmen aliud et scrībe in eō omnēs sermōnēs priōrēs, quī erant in prīmō volūmine, quod combussit Ioachim rēx Iūdae.

29 Et super Ioachim rēgem Iūdae **dīcēs**: Haec dīcit Dominus: Tū combussistī volūmen illud dīcēns: “Quārē scrīpsistī in eō annūntiāns: **Certē** veniet rēx Babylōnis et vastābit terram hanc et cessāre faciet ex **illā** hominem et iūmentum?”.

30 Proptereā haec dīcit Dominus contrā Ioachim rēgem Iūdae: Nōn erit ex eō, quī sedeat super solium Dāvīd, et cadāver eius prōiciētur ad aestum per diem et ad gelū per noctem;

31 et vīsitābō contrā eum et contrā sēmen eius et contrā servōs eius inīquitātēs suās; et addūcam super eōs et super habitātōrēs Ierusālem et super virōs Iūdae omne **malum**, quod **locūtus** sum ad eōs, et nōn audiērunt”.

32 Iēremīās autem tulit volūmen aliud et **dedit** illud Baruch fīliō **Nēriae** scrībae; quī scrīpsit in eō ex ōre Iēremīae omnēs sermōnēs librī, quem combusserat Ioachim rēx Iūdae ignī; et īnsuper additī sunt multī sermōnēs similēs illīs.

## 37

1 Et rēgnāvit rēx Sedecīās fīlius Iosiae prō Iechōniā fīliō Ioachim; quem cōnstituit rēgem Nabuchodonosor rēx Babylōnis in **terrā** Iūdae.

2 Et nōn oboedīvit, ipse et servī eius et **populus** terrae, verbīs Dominī, quae **locūtus** **est** in manū Iēremīae prophētae.

3 Et mīsit rēx Sedecīās Iuchal fīlium Selēmiae et Sophoniam fīlium Maasiae sacerdōtem ad Iēremīam prophētam dīcēns: ”**Ōra** prō nōbīs Dominum Deum nostrum”.

4 Iēremīās autem **līberē** ambulābat in **mediō** **populī**; nōn enim **miserant** eum in cūstōdiam carceris.

5 Igitur **exercitus** pharaōnis **ēgressus** **est** dē Aegyptō, et audientēs Chaldaeī, quī **obsīdēbant** Ierusālem, huiuscemodī nūntium recessērunt ab Ierusālem.

6 Et factum **est** verbum Dominī ad Iēremīam prophētam dīcēns:

7 ”Haec dīcit Dominus, Deus Isrāēl: Sīc **dicētis** **rēgī** Iūdae, quī mīsit vōs ad mē interrogandum: Ecce **exercitus** pharaōnis, quī **ēgressus** **est** vōbīs in auxilium, revertētur in terram suam in Aegyptum;

8 et redient Chaldaeī et bellābunt contrā cīvitātem hanc et capient eam et succendent eam ignī.

9 Haec dīcit Dominus: Nōlīte dēcipere animās vestrās dīcentēs: “Euntēs abībunt et recēdent ā nōbīs Chaldaeī”, quia nōn abībunt.

10 Sed et sī **percusseritis** omnem **exercitum** Chaldaeōrum, quī proeliantur adversum vōs, et dērelictī fuerint ex eīs aliquī vulnerātī, singulī dē tentōriō suō cōnsurgent et incendent cīvitātem hanc ignī”.

11 Ergō cum recessisset **exercitus** Chaldaeōrum ab Ierusālem propter **exercitum** pharaōnis,

12 **ēgressus** **est** Iēremīās dē Ierusālem, ut īret in terram Beniamin et dīvideret ibi possessiōnem in cōnspectū **populī**.

13 Cumque pervēnisset ad portam Beniamin, erat ibi cūstōs portae nōmine Ieriās fīlius Selēmiae fīliī Hanāniae; et apprehendit Iēremīam prophētam dīcēns: ”Ad Chaldaeōs **profugis**”.

14 Et respondit Iēremīās: ”Falsum **est**! Nōn fugiō ad Chaldaeōs”. Et nōn audīvit eum; sed comprehendit Ierīās Iēremīam et addūxit eum ad prīncipēs.

15 Et īrātī sunt prīncipēs contrā Iēremīam, quem caesum mīsērunt in carcerem, quī erat in domō **Ionathān** scrībae; eam enim in carcerem fēcerant.

16 Itaque **ingressus** **est** Iēremīās in domum lacī fornice tēctam; et sēdit ibi Iēremīās diēbus multīs.

17 Mittēns autem Sedecīās rēx tulit eum et interrogāvit eum in domō **suā** **absconditē** et dīxit: ”Putāsne **est** sermō ā Dominō?”. Et dīxit Iēremīās: ”**Est**”; et ait: “In **manūs** **rēgis** Babylōnis **trāderis**”.

18 Et dīxit Iēremīās ad rēgem Sedeciam: ”Quid peccāvī tibi et servīs tuīs et **populō** istī, quia mīsistis mē in domum carceris?

19 **Ubi** sunt prophētae vestrī, quī prophetābant vōbīs et dīcēbant: “Nōn veniet rēx Babylōnis super vōs et super terram hanc”?

20 Nunc ergō audī, obsecrō, domine mī rēx; valeat dēprecātiō **mea** in cōnspectū tuō, et nē mē remittās in domum **Ionathān** scrībae, nē moriar ibi”.

21 Praecēpit ergō rēx Sedecīās, ut trāderētur Iēremīās in vestibulō cūstōdiae, et darētur **eī** **torta** **pānis** cotīdiē ex vīcō Pistōrum, dōnec cōnsūmerentur omnēs pānēs dē cīvitāte. Et mānsit Iēremīās in vestibulō cūstōdiae.

## 38

1 Audīvit autem Saphatiās fīlius Matthān et Godoliās fīlius Phassur et Iuchal fīlius Selēmiae et Phassur fīlius Melchiae sermōnēs, quōs Iēremīās loquēbātur ad omnem **populum** dīcēns:

2 ”Haec dīcit Dominus: Quīcumque mānserit in cīvitāte hāc, moriētur gladiō et famē et peste; quī autem profūgerit ad Chaldaeōs, vīvet, et erit **anima** eius quasi spolium et vīvet.

3 Haec dīcit Dominus: **Certē** trādētur cīvitās haec in manū **exercitūs** **rēgis** Babylōnis, et capiet eam”.

4 Et dīxērunt prīncipēs **rēgī**: ”Rogāmus, ut **occīdātur** homō iste; dē **industriā** enim dissolvit **manūs** **virōrum** bellantium, quī remānsērunt in cīvitāte hāc, et **manūs** ūniversī **populī** loquēns ad eōs iuxtā verba haec; siquidem homō iste nōn quaerit pācem **populō** huic sed **malum**”.

5 Et dīxit rēx Sedecīās: ”Ecce ipse in manibus vestrīs **est**; nequit enim rēx vōbīs quidquam negāre”.

6 Tulērunt ergō Iēremīam et prōiēcērunt eum in lacum Melchiae fīliī **rēgis**, quī erat in vestibulō cūstōdiae. Et submīsērunt Iēremīam fūnibus. Et in lacū nōn erat **aqua** sed **lutum**; dēscendit itaque Iēremīās in caenum.

7 Audīvit autem Abdemelech **Aethiops**, vir eunūchus, quī erat in domō **rēgis**, quod mīsissent Iēremīam in lacum; porrō rēx sedēbat in **portā** Beniamin.

8 Et **ēgressus** **est** Abdemelech dē domō **rēgis** et **locūtus** **est** ad rēgem dīcēns:

9 ”Domine mī rēx, malefēcērunt **virī** istī omnia, quaecumque perpetrārunt contrā Iēremīam prophētam, mittentēs eum in lacum, ut moriātur ibi famē; nōn sunt enim pānēs **ultrā** in cīvitāte”.

10 Praecēpit itaque rēx Abdemelech Aethiopī dīcēns: ”Tolle tēcum hinc trīgintā virōs et **levā** Iēremīam prophētam dē lacū, antequam moriātur”.

11 Assūmptīs ergō Abdemelech sēcum **virīs**, **ingressus** **est** domum **rēgis**, in conclāve, quod erat sub thēsaurō, et tulit inde pannōs ex vestibus veteribus et **scissīs** et submīsit eōs ad Iēremīam in lacum per fūniculōs.

12 Dīxitque Abdemelech **Aethiops** ad Iēremīam: ”Pōne veterēs pannōs et haec **scissa** sub scapūlī et posteā fūnēs”. Fēcit ergō Iēremīās sīc;

13 et extrāxērunt Iēremīam fūnibus et ēdūxērunt eum dē lacū. Mānsit autem Iēremīās in vestibulō cūstōdiae.

14 Et mīsit rēx Sedecīās et tulit ad sē Iēremīam prophētam ad ōstium tertium, quod erat in domō Dominī; et dīxit rēx ad Iēremīam: “Interrogō ego tē sermōnem, nē abscondās ā mē aliquid”.

15 Dīxit autem Iēremīās ad Sedeciam: ”Sī annūntiāverō tibi, numquid nōn interficiēs mē? Et sī cōnsilium dederō tibi, nōn mē audiēs”.

16 Iūrāvit ergō rēx Sedecīās Iēremīae clam dīcēns: ”Vīvit Dominus, quī fēcit nōbīs animam hanc, nōn **occīdam** tē et nōn trādam tē in manū **virōrum** istōrum, quī quaerunt animam tuam”.

17 Et dīxit Iēremīās ad Sedeciam: ”Haec dīcit Dominus exercituum, Deus Isrāēl: Sī **profectus** **exieris** ad prīncipēs **rēgis** Babylōnis, vīvet **anima** **tua**, et cīvitās haec nōn succendētur ignī, et salvus **eris** tū et **domus** **tua**;

18 sī autem nōn **exierīs** ad prīncipēs **rēgis** Babylōnis, trādētur cīvitās haec in manū Chaldaeōrum, et succendent eam ignī, et tū nōn effugiēs dē manū eōrum”.

19 Et dīxit rēx Sedecīās ad Iēremīam: ”Sollicitus sum propter Iūdaeōs, quī trānsfūgērunt ad Chaldaeōs, nē forte trādar in **manūs** eōrum, et illūdant mihi”.

20 Respondit autem Iēremīās: ”Nōn tē trādent; audī, quaesō, **vōcem** Dominī, quam ego loquor ad tē, et **bene** tibi erit, et vīvet **anima** **tua**.

21 Quod sī **nōluerīs** ēgredī, iste **est** sermō, quem ostendit mihi Dominus:

22 Ecce omnēs mulierēs, quae remānsērunt in domō **rēgis** Iūdae, **ēducentur** ad prīncipēs **rēgis** Babylōnis et ipsae **dicent**:

“Sēdūxērunt tē et praevaluērunt adversum tē

**virī** pācificī tuī;

dēmersī sunt in caenō **pedēs** tuī,

illī autem recessērunt ā tē”.

23 Et omnēs uxōrēs tuae et fīliī tuī **ēducentur** ad Chaldaeōs, et nōn effugiēs **manūs** eōrum, sed in manū **rēgis** Babylōnis capiēris; et cīvitātem hanc combūret ignī”.

24 Dīxit ergō Sedeciās ad Iēremīam: ”Nūllus sciat verba haec, et nōn moriēris.

25 Sī autem audierint prīncipēs quia **locūtus** sum tēcum, et vēnerint ad tē et dīxerint tibi: “**Indica** nōbīs, quid **locūtus** sīs cum **rēge**, nē **cēlēs** nōs, et nōn tē interficiēmus, et quid **locūtus** **est** tēcum rēx”,

26 **dīcēs** ad eōs: “Prōstrāvī ego precēs meās **cōram** **rēge**, nē mē **redūcī** iubēret in domum **Ionathān**, et ibi morerer””.

27 Vēnērunt ergō omnēs prīncipēs ad Iēremīam et interrogāvērunt eum, et **locūtus** **est** eīs iuxtā omnia verba, quae praecēperat **eī** rēx; et cessāvērunt ab eō: nihil enim fuerat audītum.

28 Mānsit vērō Iēremīās in vestibulō cūstōdiae usque ad diem, quō **captā** **est** Ierusālem.

Et factum **est** ut caperētur Ierusālem.

## 39

1 Annō nōnō Sedeciae **rēgis** Iūdae, **mēnsē** decimō, **venit** Nabuchodonosor rēx Babylōnis et **omnis** **exercitus** eius ad Ierusālem et **obsīdēbant** eam.

2 Ūndecimō autem annō Sedeciae, **mēnsē** quārtō, **nōnā** **mēnsis**, **aperta** **est** cīvitās;

3 et ingressī sunt omnēs prīncipēs **rēgis** Babylōnis et sēdērunt in **portā** **Mēdia**: Nergelsereser Samegarnabu, Sarsachim prīnceps eunūchōrum, Nergelsereser prīnceps magōrum et omnēs **reliquī** prīncipēs **rēgis** Babylōnis.

4 Cumque vīdisset eōs Sedeciās rēx Iūdae et omnēs **virī** bellātōrēs, fūgērunt et ēgressī sunt nocte dē cīvitāte per viam hortī **rēgis** et per portam, quae erat inter duōs mūrōs, et ēgressī sunt ad viam Arabae.

5 Persecūtus **est** autem eōs **exercitus** Chaldaeōrum; et comprehendērunt Sedeciam in campestribus Ierichō et captum addūxērunt ad Nabuchodonosor rēgem Babylōnis in Reblā, quae **est** in **terrā** Emath; et **locūtus** **est** ad eum iūdicia.

6 Et **occīdit** rēx Babylōnis fīliōs Sedeciae in Rebla in oculīs eius, et omnēs nōbilēs Iūdae **occīdit** rēx Babylōnis;

7 oculōs **quoque** Sedeciae ēruit et vīnxit eum compedibus, ut dūcerētur in Babylōnem.

8 Domum **quoque** **rēgis** et domum vulgī succendērunt Chaldaeī ignī; et mūrum Ierusālem subvertērunt.

9 Et reliquiās **populī**, quae remānserant in cīvitāte, et perfugās, quī trānsfūgerant ad eum, et superfluōs artificum, quī remānserant, trānstulit Nabuzardan magister satellitum in Babylōnem.

10 Et dē plēbe pauperum, quī nihil **penitus** habēbant, dīmīsit Nabuzardan magister satellitum in **terrā** Iūdae; et **dedit** eīs vīneās et agrōs in **diē** **illa**.

11 Praecēperat autem Nabuchodonosor rēx Babylōnis dē **Iēremīā** Nabuzardān magistrō satellitum dīcēns:

12 ”Tolle illum et pōne super eum oculōs tuōs nihilque **eī** **malī** faciās, sed, ut voluerit, sīc faciēs **eī**”.

13 Mīsit ergō Nabuzardan prīnceps satellitum et Nabusezban prīnceps eunūchōrum et Nergelsereser prīnceps magōrum et omnēs optimātēs **rēgis** Babylōnis

14 mīsērunt et tulērunt Iēremīam dē vestibulō cūstōdiae et trādidērunt eum Godoliae fīliō Ahicam fīliī Saphan, ut dūceret domum. Et habitāvit in **populō**.

15 Ad Iēremīam autem **factus** fuerat sermō Dominī, cum clausus **esset** in vestibulō cūstōdiae, dīcēns:

16 ”**Vade** et dīc Abdemelech Aethiopī dīcēns: Haec dīcit Dominus exercituum, Deus Isrāēl: Ecce ego indūcam sermōnēs meōs super cīvitātem hanc in **malum** et nōn in bonum; et erunt in cōnspectū tuō in **diē** **illa**.

17 Et līberābō tē in **diē** **illa**, ait Dominus, et nōn **trāderis** in **manūs** **virōrum**, quōs tū **formīdās**;

18 sed ēruēns līberābō tē, et gladiō nōn cadēs, sed erit tibi **anima** **tua** quasi spolium, quia in mē habuistī fīdūciam”, ait Dominus.

## 40

1 Sermō, quī **factus** **est** ad Iēremīam ā Dominō, postquam dīmissus **est** ā Nabuzardān magistrō satellitum dē Ramā, quandō tulit eum vīnctum catēnīs in **mediō** omnium, quī migrābant dē Ierusālem et **Iūda** et dūcēbantur in Babylōnem.

2 Tollēns ergō prīnceps satellitum Iēremīam, dīxit ad eum: ”Dominus Deus tuus **locūtus** **est** **mālum** **hoc** super locum istum

3 et addūxit; et fēcit Dominus, sīcut **locūtus** **est**, quia peccāstis Dominō et nōn audīstis **vōcem** eius, et **factus** **est** vōbīs sermō **hic**.

4 Nunc ergō ecce solvī tē hodiē dē catēnīs, quae sunt in manibus tuīs. Sī **placet** tibi, ut veniās mēcum in Babylōnem, **venī**, et pōnam oculōs meōs super tē; sī autem displicet tibi venīre mēcum in Babylōnem, **residē**; ecce **omnis** **terra** in cōnspectū tuō **est**: quod **ēlēgerīs** et quō placuerit tibi ut **vadās**, illūc perge”.

5 Cum nōndum reverterētur, dīxit: ”**Revertēre** ad Godoliam fīlium Ahicam fīliī Saphān, quem praeposuit rēx Babylōnis cīvitātibus Iūdae; **habitā** ergō cum eō in **mediō** **populī** vel quōcumque placuerit tibi ut **vadās**, **vāde**”. **Dēdit** **quoque** **eī** magister satellitum **cibāria** et mūnuscula et dīmīsit eum.

6 **Venit** autem Iēremīās ad Godoliam fīlium Ahicam in Masphā et habitāvit cum eō in **mediō** **populī**, quī **relictus** fuerat in **terrā**.

7 Cumque audīssent omnēs prīncipēs **exercitūs**, quī dispersī fuerant per regiōnēs, ipsī et **virī** eōrum, quod praefēcisset rēx Babylōnis Godoliam fīlium Ahicam terrae et quod commendāsset **eī** virōs et mulierēs et parvulōs et dē pauperibus terrae, quī nōn fuerant trānslātī in Babylōnem,

8 vēnērunt ad Godoliam in Masphā; Ismaēl, inquam, fīlius Nathāniae et Iohanān et **Ionathān** fīliī Cāree et Saraia fīlius Thanehumeth et fīliī Ophī, quī erant dē Netophā, et Iezoniās fīlius Maachāthī, ipsī et **virī** eōrum.

9 Et iūrāvit eīs Godolīās fīlius Ahicam fīliī Saphan et comitibus eōrum dīcēns: “Nōlīte timēre servīre Chaldaeīs; **habitātē** in **terrā** et **servītē** **rēgī** Babylōnis, et **bene** erit vōbīs.

10 Ecce ego habitō in Masphā, ut stem **cōram** Chaldaeīs, quī veniunt ad nōs; vōs autem colligite vīndēmiam et messem et oleum et **condite** in **vāsīs** vestrīs et manēte in urbibus vestrīs, quās tenētis”.

11 Sed et omnēs Iūdaeī, quī erant in Moab et in fīliīs Ammōn et in Edom et in ūniversīs regiōnibus, audītō quod dedisset rēx Babylōnis reliquiās in **Iūdaeā** et quod praeposuisset super eōs Godoliam fīlium Ahicam fīliī Saphān,

12 reversī sunt, inquam, omnēs Iūdaeī dē ūniversīs locīs, ad quae profūgerant, et vēnērunt in terram Iūdae ad Godoliam in Masphā et collēgērunt vīnum et messem multam nimis.

13 Iohanan autem fīlius Cāree et omnēs prīncipēs **exercitūs**, quī dispersī fuerant in regiōnibus, vēnērunt ad Godoliam in Masphā

14 et dīxērunt **eī**: ”Scītō quod Baālis rēx fīliōrum Ammōn mīsit Ismaēl fīlium Nathāniae percutere animam tuam”; et nōn crēdidit eīs Godoliās fīlius Ahicam.

15 Iohanan vērō fīlius Cāree dīxit ad Godoliam seorsum in Masphā loquēns: ”Ībō et percutiam Ismaēl fīlium Nathāniae, nūllō sciente, nē interficiat animam tuam, et dissipentur omnēs Iūdaeī, quī congregātī sunt ad tē, et perībunt reliquiae Iūdae”.

16 Et ait Godolīās fīlius Ahicam ad Iohanān fīlium Cāree: ”Nōlī facere verbum **hoc**; falsum enim tū **loqueris** dē Ismaēl”.

## 41

1 Et factum **est** in **mēnse** septimō, **venit** Ismaēl fīlius Nathāniae fīliī Elisāmā dē sēmine rēgālī et optimātēs **regis** et decem **virī** cum eō ad Godoliam fīlium Ahicam in Masphā; et comēdērunt ibi pānēs simul in Masphā.

2 Surrēxit autem Ismaēl fīlius Nathāniae et decem **virī**, quī cum eō erant, et percussērunt Godoliam fīlium Ahicam fīliī Saphān gladiō; et interfēcērunt eum, quem praefēcerat rēx Babylōnis terrae.

3 Omnēs **quoque** Iūdaeōs, quī erant cum Godolīā in Masphā, et Chaldaeōs, quī repertī sunt ibi, et virōs bellātōrēs percussit Ismaēl.

4 Secundō autem **diē** postquam **occiderat** Godoliam, nūllō adhūc sciente,

5 vēnērunt **virī** dē Sichem et dē Sīlō et dē **Samarīā**, octōgintā **virī**, rāsī **barbā** et **scissīs** vestibus et incīsī in cute, et **mūnera** et tūs habēbant in manū, ut offerrent in domō Dominī.

6 **Ēgressus** ergō Ismaēl fīlius Nathāniae in occursum eōrum dē Masphā, incēdēns et plōrāns ībat. Cum autem occurrisset eīs, dīxit ad eōs: ”Venīte ad Godoliam fīlium Ahicam”.

7 Quī cum vēnissent ad **medium** cīvitātis, interfēcit eōs Ismaēl fīlius Nathāniae et prōiēcit in **medium** lacī, ipse et **virī**, quī erant cum eō.

8 Decem autem **virī** repertī sunt inter eōs, quī dīxērunt ad Ismaēl: ”Nōlī **occīdere** nōs, quia habēmus thēsaurōs in agrō, frūmentī et **hordeī** et oleī et **mellis**”; et cessāvit et nōn interfēcit eōs cum frātribus **suīs**.

9 **Lacus** autem, in quem prōiēcerat Ismaēl omnia cadāvera **virōrum**, quōs percussit, **est** **lacus** magnus, quem fēcit rēx Asa propter Baasā rēgem Isrāēl; ipsum replēvit Ismaēl fīlius Nathāniae occīsīs.

10 Et captīvās dūxit Ismaēl omnēs reliquiās **populī**, quī erant in Masphā, fīliās **rēgis** et ūniversum **populum**, quī remānserat in Masphā, quōs commendāverat Nabuzardan prīnceps satellitum Godoliae fīliō Ahicam; et cēpit eōs Ismaēl fīlius Nathāniae et abiit, ut trānsīret ad fīliōs Ammōn.

11 Audīvit autem Iohanan fīlius Cāree et omnēs prīncipēs bellātōrum, quī erant cum eō, omne **malum**, quod fēcerat Ismaēl fīlius Nathāniae,

12 et, assūmptīs ūniversīs **virīs**, **profectī** sunt, ut bellārent adversum Ismaēl fīlium Nathāniae; et invēnērunt eum ad aquās multās, quae sunt in Gabaōn.

13 Cumque vīdisset **omnis** **populus**, quī erat cum Ismaēl, Iohanan fīlium Cāree et ūniversōs prīncipēs bellātōrum, quī erant cum eō, laetātī sunt.

14 Et **omnis** **populus**, quem cēperat Ismaēl in Masphā, reversus **est** et abiit ad Iohanān fīlium Cāree;

15 Ismaēl autem fīlius Nathāniae **fugit** cum octo **virīs** ā faciē Iohanān et abiit ad fīliōs Ammōn.

16 Tulit ergō Iohanan fīlius Cāree et omnēs prīncipēs bellātōrum, quī erant cum eō, ūniversās reliquiās vulgī, quās redūxerat ab Ismaēl fīliō Nathāniae venientēs dē Masphā, postquam percussit Godoliam fīlium Ahicam, virōs fortēs ad proelium et mulierēs et puerōs et eunūchōs, quōs redūxerat dē Gabaōn.

17 Et abiērunt et sēdērunt in Gherutchamaam, quae **est** iuxtā Bethlehem, ut pergerent et introīrent Aegyptum

18 ā faciē Chaldaeōrum; timēbant enim eōs, quia percusserat Ismaēl fīlius Nathāniae Godoliam fīlium Ahicam, quem praeposuerat rēx Babylōnis in regiōne.

## 42

1 Et accessērunt omnēs princī pēs bellātōrum, scīlicet Iohanan fīlius Cāree et Iezoniās fīlius Osāiae et ūniversum vulgus, ā parvō usque ad magnum,

2 dīxēruntque ad Iēremīam prophētam: ”Cadat ōrātiō **nostra** in cōnspectū tuō, et **ōra** prō nōbīs ad Dominum Deum tuum prō ūniversīs reliquiīs istīs, quia dērelictī sumus paucī dē plūribus, sīcut oculī tuī nōs intuentur;

3 et annūntiet nōbīs Dominus Deus tuus viam, per quam pergāmus, et verbum, quod faciāmus”.

4 Dīxit autem ad eōs Iēremīās **prophēta**: ”Audīvī. Ecce ego ōrō ad Dominum Deum vestrum secundum verba **vestra**; omne verbum, quodcumque responderit prō vōbīs, indicābō vōbīs nec cēlābō vōs quidquam”.

5 Et illī dīxērunt ad Iēremīam: ”Sit Dominus inter nōs **testis** vērāx et **fidēlis**, sī nōn iuxtā omne verbum, in quō mīserit tē Dominus Deus tuus ad nōs, sīc faciēmus.

6 Sīve bonum **est** sīve **malum**, vōcī Dominī Deī nostrī, ad quem mittimus tē, oboediēmus, ut **bene** sit nōbīs, cum **audierīmus** **vōcem** Dominī Deī nostrī”.

7 Cum autem complētī **essent** decem diēs, factum **est** verbum Dominī ad Iēremīam;

8 vocāvitque Iohanan fīlium Cāree et omnēs prīncipēs bellātōrum, quī erant cum eō, et ūniversum **populum** ā minimō usque ad magnum

9 et dīxit ad eōs: ”Haec dīcit Dominus, Deus Isrāēl, ad quem mīsistis mē, ut prōsternerem precēs vestrās in cōnspectū eius:

10 Sī quiēscentēs **mānseritis** in **terrā** hāc, aedificābō vōs et nōn dēstruam, plantābō et nōn ēvellam; iam enim plācātus sum super **mālō**, quod fēcī vōbīs.

11 Nōlīte timēre ā faciē **rēgis** Babylōnis, quem vōs pavidī **formīdātis**; nōlīte **metuere** eum, dīcit Dominus, quia vōbīscum sum ego, ut salvōs vōs faciam et ēruam dē manū eius;

12 et dabō vōbīs, ut misericordiam inveniātis, et ipse miserēbitur vestrī et habitāre vōs faciet in **terrā** **vestrā**.

13 Sī autem **dīxerītis** vōs: “Nōn habitābimus in **terrā** **ista**”, nec **audierītis** **vōcem** Dominī Deī vestrī

14 dīcentēs: “Nēquāquam, sed ad terram Aegyptī pergēmus, ubi nōn vidēbimus bellum et clangōrem tubae nōn audiēmus et famem nōn sustinēbimus et ibi habitābimus”,

15 propter **hōc** nunc **audītē** verbum Dominī, reliquiae Iūdae: Haec dīcit Dominus exercituum, Deus Isrāēl: Sī **posuerītis** faciem vestram, ut ingrediāminī Aegyptum, et **intrāverītis**, ut ibi peregrīnēminī,

16 gladius, quem vōs **formīdātis**, ibi comprehendet vōs in **terrā** Aegyptī, et famēs, prō **quā** **estis** sollicitī, adhaerēbit vōbīs in Aegyptō, et ibi moriēminī.

17 Omnēsque **virī**, quī posuērunt faciem suam, ut ingrediantur Aegyptum et peregrīnentur ibi, morientur gladiō et famē et peste: nūllus dē eīs remanēbit nec effugiet ā faciē **malī**, quod ego afferam super eōs.

18 Quia haec dīcit Dominus exercituum, Deus Isrāēl: Sīcut effūsus **est** **furor** meus et indignātiō **mea** super habitātōrēs Ierusālem, sīc effundētur indignātiō **mea** super vōs, cum ingressī **fuerītis** Aegyptum, et eritis in exsecrātiōnem et in stupōrem et in maledictum et in opprobrium et nēquāquam **ultrā** vidēbitis locum istum”.

19 Verbum Dominī super vōs, reliquiae Iūdae: ”Nōlīte intrāre Aegyptum; scientēs sciētis quia obtestātus sum vōs hodiē,

20 quia dēcēpistis animās vestrās. Vōs enim mīsistis mē ad Dominum Deum nostrum dīcentēs: “**Ōra** prō nōbīs ad Dominum Deum nostrum et iuxtā omnia, quaecumque dīxerit tibi Dominus Deus noster, sīc annūntiā nōbīs, et faciēmus”.

21 Et annūntiāvī vōbīs hodiē, et nōn audīstis **vōcem** Dominī Deī vestrī super ūniversīs, prō quibus mīsit mē ad vōs.

22 Nunc ergō scientēs sciētis quia gladiō et famē et peste moriēminī in locō, ad quem voluistis intrāre et ibi peregrīnārī”.

## 43

1 Factum **est** autem, cum complēsset Iēremīās loquēns ad **populum** ūniversōs sermōnēs Dominī Deī eōrum, prō quibus **miserat** eum Dominus Deus eōrum ad illōs omnia verba haec,

2 dīxit Azāriās fīlius Osāiae et Iohanan fīlius Cāree et omnēs **virī** superbī dīcentēs ad Iēremīam: ”Mendācium tū **loqueris**; nōn mīsit tē Dominus Deus noster dīcēns: “Nē ingrediāminī Aegyptum, ut **illīc** peregrīnēminī”,

3 sed Baruch fīlius **Nēriae** incitat tē adversum nōs, ut trādat nōs in manū Chaldaeōrum, ut interficiant nōs et trādūcant in Babylōnem”.

4 Et nōn audīvit Iohanan fīlius Cāree et omnēs prīncipēs bellātōrum et ūniversus **populus** **vōcem** Dominī, ut manērent in **terrā** Iūdae.

5 Sed tollēns Iohanan fīlius Cāree et ūniversī prīncipēs bellātōrum ūniversōs reliquiārum Iūdae, quī reversī fuerant dē cūnctīs gentibus, ad quās fuerant ante dispersī, ut peregrīnārentur in **terrā** Iūdae,

6 virōs et mulierēs et parvulōs et fīliās **rēgis** et omnem animam, quam relīquerat Nabuzardan prīnceps satellitum cum Godolīā fīliō Ahicam fīliī Saphān, et Iēremīam prophētam et Baruch fīlium **Nēriae**,

7 et ingressī sunt terram Aegyptī, quia nōn oboediērunt vōcī Dominī; et vēnērunt usque ad Taphnās.

8 Et **factus** **est** sermō Dominī ad Iēremīam in Taphnīs dīcēns:

9 ”Sūme lapidēs grandēs in manū **tuā** et absconde eōs in caementō, sub pavīmentō, quod **est** ad portam **domūs** pharaōnis in Taphnīs, cernentibus **virīs** Iūdaeīs;

10 et **dīcēs** ad eōs: Haec dīcit Dominus exercituum, Deus Isrāēl: Ecce ego mittam et assūmam Nabuchodonosor rēgem Babylōnis servum meum et pōnam thronum eius super lapidēs istōs, quōs abscondī, et statuet solium suum super eōs;

11 veniēnsque percutiet terram Aegyptī, quōs in mortem, in mortem et, quōs in captīvitātem, in captīvitātem et, quōs in gladium, in gladium;

12 et succendet ignem in dēlūbrīs deōrum Aegyptī et combūret **ea** et captīvōs dūcet illōs et excutiet terram Aegyptī, sīcut pāstor pediculīs excutit pallium suum, et ēgrediētur inde in pāce;

13 et conteret statuās **domūs** Solīs, quae sunt in **terrā** Aegyptī, et dēlūbra deōrum Aegyptī combūret ignī”.

## 44

1 Verbum, quod factum **est** per Iēremīam ad omnēs Iūdaeōs, quī habitābant in **terrā** Aegyptī, habitantēs in Magdolō et in Taphnīs et in Memphī et in **terrā** Phaturēs, dīcēns:

2 ”Haec dīcit Dominus exercituum, Deus Isrāēl: Vōs vīdistis omne **malum** istud, quod addūxī super Ierusālem et super omnēs urbēs Iūdae; et ecce dēsertae sunt hodiē, et nōn **est** in eīs habitātor

3 propter malitiam, quam fēcērunt, ut mē ad īrācundiam prōvocārent et īrent, ut sacrificārent et colerent deōs aliēnōs, quōs nesciēbant et illī et vōs et patrēs vestrī.

4 Et mīsī ad vōs omnēs servōs meōs prophētās, dē nocte cōnsurgēns mittēnsque et dīcēns: Nōlīte facere verbum abōminātiōnis huiuscemodī, quam ōdīvī.

5 Et nōn audiērunt nec inclīnāvērunt aurem suam, ut converterentur ā **malīs** **suīs** et nōn sacrificārent dīīs aliēnīs;

6 et **effūsa** **est** indignātiō **mea** et **furor** meus et **succēnsa** **est** in cīvitātibus Iūdae et in **platēīs** Ierusālem, et versae sunt in sōlitūdinem et vastitātem secundum diem hanc.

7 Et nunc haec dīcit Dominus exercituum, Deus Isrāēl: Quārē vōs facitis **malum** grande contrā animās vestrās, ut intereat ex vōbīs vir et mulier, parvulus et lactāns dē **mediō** Iūdae, nec relinquātur vōbīs quidquam residuum,

8 prōvocantēs mē in operibus manuum vestrārum, sacrificandō dīīs aliēnīs in **terrā** Aegyptī, in quam ingressī **estis**, ut ibi peregrīnēminī, et dissipet vōs, et **sītis** in maledictiōnem et in opprobrium cūnctīs gentibus terrae?

9 Numquid **oblītī** **estis** **mala** patrum vestrōrum et **mala** rēgum Iūdae et **mala** uxōrum eius et **mala** **vestra** et **mala** uxōrum vestrārum, quae fēcērunt in **terrā** Iūdae et in **platēīs** Ierusālem?

10 Nōn sunt contrītī usque ad diem hanc et nōn timuērunt et nōn ambulāvērunt in **lēge** **meā** et in praeceptīs meīs, quae **dedī** **cōram** vōbīs et **cōram** patribus vestrīs.

11 Ideō haec dīcit Dominus exercituum, Deus Isrāēl: Ecce ego pōnam faciem meam in vōbīs in **malum** et disperdam omnem Iūdam.

12 Et assūmam reliquiās Iūdae, quī posuērunt faciēs suās, ut ingrederentur terram Aegyptī et peregrīnārentur ibi, et cōnsūmentur omnēs in **terrā** Aegyptī: cadent in gladiō et in famē et cōnsūmentur ā minimō usque ad maximum, in gladiō et in famē morientur; et erunt in exsecrātiōnem et in stupōrem et in maledictiōnem et in opprobrium.

13 Et vīsitābō super habitātōrēs terrae Aegyptī, sīcut vīsitāvī super Ierusālem, in gladiō et in famē et in peste:

14 et nōn erit quī effugiat et sit residuus dē reliquiīs Iūdaeōrum, quī vēnērunt, ut peregrīnārentur in **terrā** Aegyptī et reverterentur in terram Iūdae, ad quam ipsī ēlevant animās suās, ut revertantur et habitent ibi; nōn revertentur, **nisi** quī fūgerint”.

15 Respondērunt autem Iēremīae omnēs **virī**, scientēs quod sacrificārent uxōrēs eōrum dīīs aliēnīs, et ūniversae mulierēs, quārum stābat multitūdō **grandis**, et **omnis** **populus** habitantium in **terrā** Aegyptī in Phaturēs, dīcentēs:

16 ”Sermōnem, quem **locūtus** **es** ad nōs in nōmine Dominī, nōn audiēmus ex tē,

17 sed facientēs faciēmus omne verbum, quod ēgressum **est** dē ōre nostrō, ut sacrificēmus rēgīnae caelī et **libēmus** **eī** lībāmina, sīcut fēcimus nōs et patrēs nostrī, **rēgēs** nostrī et prīncipēs nostrī in urbibus Iūdae et in **platēīs** Ierusālem, et saturātī sumus pānibus et **bene** nōbīs erat **malum**que nōn vīdimus.

18 Ex eō autem tempore, quō cessāvimus sacrificāre rēgīnae caelī et lībāre **eī** lībāmina, indigēmus omnibus et gladiō et famē cōnsūmptī sumus.

19 Quod sī nōs sacrificāmus rēgīnae caelī et lībāmus **eī** lībāmina, numquid **sine** **virīs** nostrīs fēcimus **eī** placentās ad effingendum eam et lībandum **eī** lībāmina?”.

20 Et dīxit Iēremīās ad omnem **populum**, adversum virōs et adversum mulierēs et adversum ūniversam plēbem, quī responderant **eī** verbum, dīcēns:

21 ”Numquid nōn sacrificium, quod sacrificāstis in cīvitātibus Iūdae et in **platēīs** Ierusālem, vōs et patrēs vestrī, **rēgēs** vestrī et prīncipēs vestrī et **populus** terrae, hōrum **recordātus** **est** Dominus, et ascendit super cor eius?

22 Et nōn poterat Dominus **ultrā** portāre propter malitiam operum vestrōrum et propter abōminātiōnēs, quās fēcistis; et **facta** **est** **terra** **vestra** in dēsōlātiōnem et in stupōrem et in maledictum, eō quod nōn sit habitātor, sīcut **est** diēs haec.

23 Proptereā quod **sacrificāveritis** et **peccāveritis** Dominō et nōn **audierītis** **vōcem** Dominī et in **lēge** et in praeceptīs et in testimōniīs eius nōn **ambulāverītis**, idcircō ēvēnērunt vōbīs **mala** haec, sīcut **est** diēs haec”.

24 Dīxit autem Iēremīās ad omnem **populum** et ad ūniversās mulierēs: ”**Audīte** verbum Dominī, **omnis** **Iūda**, quī **estis** in **terrā** Aegyptī.

25 Haec dīcit Dominus exercituum, Deus Isrāēl, dīcēns: Vōs et uxōrēs vestrae locūtī **estis** ōre vestrō et manibus vestrīs implēstis dīcentēs: “Faciāmus **vōta** **nostra**, quae vōvimus, ut sacrificēmus rēgīnae caelī et **libēmus** **eī** lībāmina”. **Implētē** **vōta** **vestra** et opere **perpetrāte** **ea**.

26 Ideō **audītē** verbum Dominī, **omnis** **Iūda**, quī **habitātis** in **terrā** Aegyptī: Ecce ego iūrāvī in nōmine meō magnō, ait Dominus, quia nēquāquam **ultrā** vocābitur **nōmen** meum ex ōre **omnis** **virī** Iūdae **dīcentis**: “Vīvit Dominus Deus”, in omnī **terrā** Aegyptī.

27 Ecce ego vigilābō super eōs in **malum** et nōn in bonum, et cōnsūmentur omnēs **virī** Iūdae, quī sunt in **terrā** Aegyptī, gladiō et famē, dōnec **penitus** cōnsūmantur.

28 Et, quī fūgerint gladium, revertentur dē **terrā** Aegyptī in terram Iūdae, **virī** paucī, et scient omnēs reliquiae Iūdae, quae ingressae sunt terram Aegyptī, ut peregrīnārentur ibi, cuius sermō compleātur, meus an illōrum.

29 Et **hoc** vōbīs signum, ait Dominus, quod vīsitem ego super vōs in locō istō, ut sciātis quia **vērē** complēbuntur sermōnēs meī contrā vōs in **malum**.

30 Haec dīcit Dominus: Ecce ego trādam pharaōnem Ophree, rēgem Aegyptī, in manū inimīcōrum eius et in manū quaerentium animam illīus, sīcut trādidī Sedeciam rēgem Iūdae in manū Nabuchodonosor **rēgis** Babylōnis inimīcī **suī** et **quaerentis** animam eius”.

## 45

1 Verbum, quod **locūtus** **est** Iēremīās **prophēta** ad Baruch fīlium **Nēriae**, cum scrīberet verba haec in **librō** ex ōre Iēremīae, annō quārtō Ioachim fīliī Iosiae **rēgis** Iūdae, dīcēns:

2 ”Haec dīcit Dominus, Deus Isrāēl, super tē, Baruch.

3 Dīxistī: “Vae **miserō** mihi, quoniam addidit Dominus dolōrem maerōrī meō; labōrāvī in gemitū meō et requiem nōn **invēnī**”.

4 Haec **dīcēs** ad eum: Sīc dīcit Dominus: Ecce, quod aedificāvī, ego dēstruō et, quod plantāvī, ego ēvellō, ūniversam terram hanc;

5 et tū quaeris tibi grandia? Nōlī **quaerere**, quia ecce ego addūcam **mālum** super omnem carnem, ait Dominus, et dabō tibi animam tuam quasi spolium in omnibus locīs, ad quaecumque **perrēxerīs**”.

## 46

1 Quod factum **est** verbum Dominī ad Iēremīam prophētam contrā gentēs.

2 Ad Aegyptum.

Adversum **exercitum** pharaōnis Nechaō **rēgis** Aegyptī, quī erat iuxtā fluvium **Euphrāten** in Charchamīs, quem percussit Nabuchodonosor rēx Babylōnis in quārtō annō Ioachim fīliī Iosiae **rēgis** Iūdae.

3 ”**Praeparāte** scūtum et clipeum

et prōcēdite ad bellum.

4 Iungite equōs et ascendite, equitēs;

**statē** in galeīs, **polītē** lanceās, induite vōs lōrīcīs.

5 Quid igitur? Vīdī ipsōs pavidōs et terga vertentēs,

fortēs eōrum caesōs;

fūgērunt **concitī** nec respexērunt:

terror undique,

ait Dominus.

6 Nōn fugiat vēlōx,

nec salvārī sē **putet** **fortis**;

ad aquilōnem iuxtā flūmen **Euphrāten**

**vīctī** sunt et ruērunt.

7 **Quis** **est** iste, quī quasi Nīlus ascendit,

et velutī fluviōrum intumēscunt gurgitēs eius?

8 Aegyptus Nīlī īnstar ascendit,

et velut flūmina moventur **flūctūs** eius,

et dīxit: “Ascendēns operiam terram,

perdam cīvitātem et habitātōrēs eius”.

9 Ascendite, equī, et irruite, **currūs**;

et prōcēdant fortēs,

**Aethiopiā** et Phut tenentēs scūtum et Lūdiī arripientēs et iacientēs sagittās.

10 Diēs autem ille Dominī, Deī exercituum, diēs ultiōnis,

ut sūmat vindictam dē inimīcīs **suīs**: dēvorat gladius, et saturātur,

et inēbriātur sanguine eōrum;

**victima** enim Dominī, Deī exercituum,

in **terrā** aquilōnis iuxtā flūmen **Euphrāten**.

11 Ascende in Galaad et tolle rēsīnam,

virgō **fīlia** Aegyptī;

frūstrā multiplicās medicāmina,

tibi vērō cicātrīx nōn obdūcitur.

12 Audiērunt gentēs ignōminiam tuam, et **ululātus** tuus replēvit terram,

quia **fortis** impēgit in fortem,

et ambō pariter **concidērunt**”.

13 Verbum, quod **locūtus** **est** Dominus ad Iēremīam prophētam super eō quod venīret Nabuchodonosor rēx Babylōnis percussūrus terram Aegyptī.

14 ”**Annūntiātē** Aegyptō

et audītum facite in Magdolō,

et resonet in Memphī et in Taphnīs,

dīcite: “Stā et praeparā tē,

quia dēvorāvit gladius **ea**,

quae per circuitum tuum sunt”.

15 Quārē **dēiectus** **est** **fortis** tuus?

Nōn stetit, quoniam Dominus subvertit eum.

16 Multiplicāvit ruentēs,

**cecidit**que vir ad proximum suum, et dīxērunt: “Surge,

et revertāmur ad **populum** nostrum

et ad terram nātīvitātis nostrae,

ā faciē gladiī **saevientis**”.

17 **Vocātē** **nōmen** pharaōnis **rēgis** Aegyptī:

Tumultum, quī praetermīsit tempus opportūnum.

18 Vīvō ego, inquit rēx,

Dominus exercituum **nōmen** eius,

quoniam sīcut Thabor in montibus

et sīcut Carmēlus ad mare veniet.

19 Vāsa trānsmigrātiōnis fac tibi,

habitātrīx **fīlia** Aegyptī,

quia **Memphis** in sōlitūdinem erit

et dēstruētur et **inhabitābilis** erit.

20 **Vītula** **ēlegāns** atque **fōrmōsa** Aegyptus,

stimulus ab aquilōne **venit** **eī**.

21 Mercennāriī **quoque** eius,

quī versābantur in **mediō** eius quasi vitulī sagīnātī,

versī sunt et fūgērunt simul

nec stāre potuērunt,

quia diēs interfectiōnis eōrum **venit** super eōs,

tempus vīsitātiōnis eōrum.

22 Vōx eius quasi **serpentis** **sībilantīs**,

quoniam cum **exercitū** properābunt et cum secūribus venient **eī**,

quasi caedentēs ligna.

23 Succīdērunt saltum eius,

ait Dominus,

quī supputārī nōn potest;

multiplicātī sunt enim super locustās,

et nōn **est** eīs numerus.

24 **Cōnfūsa** **est** **fīlia** Aegyptī

et **trādita** in manū **populī** aquilōnis”.

25 Dīxit Dominus exercituum, Deus Isrāēl: ”Ecce ego vīsitābō super Amōn dē Nō et super pharaōnem et super Aegyptum et super deōs eius et super **rēgēs** eius et super pharaōnem et super eōs, quī cōnfīdunt in eō;

26 et dabō eōs in manū quaerentium animam eōrum et in manū Nabuchodonosor **rēgis** Babylōnis et in manū servōrum eius; et post haec habitābitur sīcut diēbus **prīstinīs**, ait Dominus.

27 Et tū nē timeās, **servē** meus Iācōb,

et nē paveās, Isrāēl,

quia ecce ego salvum tē faciam dē longinquō

et sēmen tuum dē **terrā** captīvitātis eōrum;

et revertētur Iācōb et requiēscet,

sēcūrus erit, et nōn erit quī exterreat eum.

28 Et tū nōlī timēre, **servē** meus Iācōb,

ait Dominus,

quia tēcum ego sum,

quia ego cōnsūmam cūnctās gentēs, ad quās ēiēcī tē;

tē vērō nōn cōnsūmam,

sed castīgābō tē in iūdiciō

nec quasi innocentī parcam tibi”.

## 47

1 Quod factum **est** verbum Dominī ad Iēremīam prophētam contrā Philisthim, antequam percuteret pharaō Gāzam.

2 Haec dīcit Dominus:

”Ecce, aquae ascendunt ab aquilōne

et erunt quasi torrēns inundāns

et operient terram et plēnitūdinem eius,

urbem et habitātōrēs eius.

Clāmābunt hominēs,

et ululābunt omnēs habitātōrēs terrae

3 ā strepitū ungulārum fortium equōrum eius,

ā commōtiōne quadrīgārum eius

et tumultū rotārum illīus;

nōn respexērunt patrēs fīliōs, manibus dissolūtīs,

4 prō adventū diēī, in quō vastābuntur omnēs Philisthim,

et dissipābitur **Tȳrō** et **Sīdonī** **omnis** **superstēs** auxiliātor:

dēpopulātus **est** enim Dominus Philisthim,

reliquiās īnsulae Caphtor.

5 **Venit** calvitium super Gāzam,

conticuit Ascalōn;

reliquiae Enacim,

usquequō **incīdētis** vōs?

6 Ō mucrō Dominī,

usquequō nōn quiēscēs?

Ingredere in vāgīnam tuam,

refrīgerāre et **sīlē**.

7 Quōmodo quiēscet,

cum Dominus praecēperit **eī** adversus Ascalōnem

et adversus maritimās regiōnēs

ibique condīxerit illī?”.

## 48

1 Ad Moab.

Haec dīcit Dominus exercituum, Deus Isrāēl:

”Vae super Nābō, quoniam **vastāta** **est** et **cōnfūsa**!

**Captā** **est** Cariathaim, **cōnfūsa** **est** arx et tremuit.

2 Nōn **est** **ultrā** exsultātiō in Moab;

in Hesebon cōgitāvērunt **malum** contrā eam:

“Venīte et disperdāmus eam dē gente”.

Tū **quoque**, Madmen, conticēscēs, sequēturque tē gladius.

3 Vōx clāmōris dē Oronaim:

“Vastitās et contrītiō **magna**”.

4 **Contrīta** **est** Moab,

audītum fēcērunt clāmōrem usque ad Segor.

5 Per ascēnsum enim Luith

plōrāns ascendit in flētū,

quoniam in dēscēnsū Oronaim

hostēs ululātum contrītiōnis audiērunt:

6 “**Fugite**, **salvātē** animās vestrās

et eritis quasi myrīcae in dēsertō”.

7 Prō eō enim quod habuistī fīdūciam

in operibus tuīs et in thēsaurīs tuīs,

tū **quoque** capiēris;

et ībit Chamōs in trānsmigrātiōnem,

sacerdōtēs eius et prīncipēs eius simul.

8 Et veniet praedō ad omnem urbem, et urbs **nūlla** salvābitur;

et perībit **vallis**, et dissipābuntur campestria,

quoniam dīxit Dominus.

9 **Date** pennās ad volandum;

et cīvitātēs eius dēsertae erunt et inhabitābilēs.

10 Maledictus, quī facit opus Dominī neglegenter,

et maledictus, quī prohibet gladium suum ā sanguine.

11 Sēcūrus fuit Moab ab **adulēscentiā** **suā**

et requiēvit in faecibus **suīs**

nec trānsfūsus **est** dē vāse in **vās**

et in trānsmigrātiōnem nōn abiit;

idcircō permānsit **gustus** eius in eō,

et odor eius nōn **est** immūtātus.

12 Proptereā, ecce, diēs veniunt,

dīcit Dominus,

et mittam **eī** strātōrēs lagunculārum;

et sternent eum

et vāsa eius exhaurient

et lagunculās eōrum collīdent.

13 Et cōnfundētur Moab ā Chamōs, sīcut **cōnfūsa** **est** **domus** Isrāēl ā Bethel, in **quā** habēbat fīdūciam.

14 Quōmodo dīcitis: “Fortēs sumus

et **virī** rōbustī ad proeliandum”?

15 **Vastāta** **est** Moab,

et ascendērunt cīvitātēs illīus,

et ēlēctī iuvenēs eius dēscendērunt in occīsiōnem,

ait rēx, Dominus exercituum **nōmen** eius.

16 Prope **est** **interitūs** Moab ut veniat,

et **malum** eius vēlōciter accurret nimis.

17 Lūgēte super eum,

omnēs, quī **estis** in circuitū eius;

et ūniversī, quī **scītis** **nōmen** eius,

dīcite: “Quōmodo **cōnfrācta** **est** **virga** **fortis**,

baculus glōriōsus?”.

18 Dēscende dē **glōriā** et **sēde** in sitī,

habitātrīx **fīlia** Dibon,

quoniam vastātor Moab ascendit ad tē,

dissipāvit mūnītiōnēs tuās.

19 Ad viam stā et **prōspicē**,

habitātrīx Aroer;

interrogā fugientem

et eam, quae ēvāsit.

Dīc: “Quid **accidit**?”.

20 Cōnfūsus **est** Moab, quoniam **victus** **est**.

**Ululātē** et **clāmātē**;

**annūntiāte** in **Arnōn**,

quoniam vastātus **est** Moab.

21 Et iūdicium **venit** ad terram campestrem super Helon et super Iasā et super Mephaath

22 et super Dibon et super Nābō et super Bethdeblathaim,

23 et super Cariathaim et super Bethgamul et super Bethmaon

24 et super Carioth et super Bosra et super omnēs cīvitātēs terrae Moab, quae **longē** et quae prope sunt.

25 Abscissum **est** **cornū** Moab,

et brāchium eius contrītum **est**,

ait Dominus.

26 **Inēbriāte** eum, quoniam contrā Dominum ērēctus **est**; et allīdet **manum** Moab in vomitū suō, et erit in dērīsum etiam ipse.

27 **Nōnne** in dērīsum tibi fuit Isrāēl? Num inter **fūrēs** **repertus** **est**? Quotiēscumque enim adversum illum loquēbāris, caput movēbās.

28 Relinquite cīvitātēs et **habitātē** in **petrā**,

habitātōrēs Moab,

et **ēstote** quasi **columbā** nīdificāns

in parietibus apertae vorāginis.

29 Audīvimus superbiam Moab,

superbus **est** valdē;

sublīmitātem eius et arrogantiam

et superbiam et altitūdinem **cordis** eius.

30 Ego sciō, ait Dominus, iactantiam eius, et quod nōn sint rēctae fābulātiōnēs, nec **rēcta** fēcerint.

31 Ideō super Moab eiulābō et super Moab ūniversam clāmābō, super virōs Cirhareseth plōrābitur.

32 Plūs quam in plānctū Iazer plōrābō tibi,

**vīnea** Sabama;

propāginēs tuae trānsiērunt mare,

usque ad Iazer pervēnērunt.

Super messem tuam et vīndēmiam tuam

praedō irruit.

33 **Ablāta** **est** **laetitia** et exsultātiō

dē hortō et dē **terrā** Moab,

et vīnum dē torculāribus sustulī;

nēquāquam calcātor ūvae

solitum celeuma cantābit.

34 Dē clāmōre Hesebon usque Eleāle et Iasa dedērunt **vōcem** suam, ā Segor usque ad Oronaim, ad Eglatselisiam; aquae **quoque** Nemrim pessimae erunt.

35 Et auferam dē Moab, ait Dominus, offerentem in excelsīs et sacrificantem dīīs eius.

36 Proptereā cor meum ad Moab quasi **tībia** resonābit, et cor meum ad virōs Cirhareseth dabit sonitum tībiārum; quia dēpositum, quod acquīsiērunt, periit.

37 Omne enim caput calvitium et **omnis** **barba** **rāsa** erit, in cūnctīs manibus incīsiōnēs et super lumbōs cilicium.

38 Super omnia **tēcta** Moab et in **platēīs** eius **omnīs** **plānctūs**, quoniam contrīvī Moab sīcut **vās**, quod nēminī **placet**, ait Dominus.

39 Quōmodo **victa** **est**, et ululāvērunt? Quōmodo vertit dorsum Moab et cōnfūsus **est**? Eritque Moab in dērīsum et in terrōrem omnibus in circuitū suō.

40 Haec dīcit Dominus:

Ecce quasi **aquila** volābit

et extendet **ālās** suās ad Moab.

41 **Captā** sunt oppida,

et mūnītiōnēs comprehēnsae sunt,

et erit cor fortium Moab in **diē** **illa**

sīcut cor mulieris **parturientis**.

42 Et cessābit Moab **esse** **populus**,

quoniam contrā Dominum glōriātus **est**.

43 Pavor et **fovea** et laqueus super tē,

ō habitātor Moab,

dīcit Dominus.

44 Quī fūgerit ā faciē pavōris, cadet in foveam,

et, quī cōnscenderit dē **foveā**, capiētur laqueō;

addūcam enim super Moab

annum vīsitātiōnis eōrum,

ait Dominus.

45 In **umbrā** Hesebon stetērunt **sine** vīribus fugientēs,

sed **ignis** **ēgressus** **est** dē Hesebon,

et **flammā** dē **mediō** Sehon,

et dēvorāvit tempora Moab

et verticem fīliōrum **tumultūs**.

46 Vae tibi, Moab!

Periit **populus** Chamōs,

quia comprehēnsī sunt fīliī tuī

et fīliae tuae in captīvitātem.

47 Et convertam sortem Moab in novissimīs diēbus”,

ait Dominus.

Hūcusque iūdicia Moab.

## 49

1 Ad fīliōs Ammōn.

Haec dīcit Dominus:

”Numquid fīliī nōn sunt Isrāēl,

aut hērēs nōn **est** **eī**?

Cūr igitur **hērēditātē** possēdit Melchom Gad,

et **populus** eius in urbibus eius habitāvit?

2 Ideō ecce diēs veniunt,

dīcit Dominus,

et audītum faciam super Rabbā fīliōrum Ammōn

fremitum proeliī;

et erit in tumulum **dissipāta**,

fīliaeque eius ignī succendentur,

et possidēbit Isrāēl possessōrēs suōs, ait Dominus.

3 **Ulula**, Hesebōn, quoniam **vastāta** **es**, ut sīs in acervum lapidum;

**clāmāte**, fīliae Rabba,

accingite vōs ciliciīs, plangite

et **circuīte** per mūrōs,

quoniam Melchom in trānsmigrātiōnem dūcētur,

sacerdōtēs eius et prīncipēs eius simul.

4 Quid **glōriāris** in vallibus?

**Cōpiōsē** flūxit **vallis** **tua**, **fīlia** **rebellis**,

quae cōnfīdēbās in thēsaurīs tuīs

et dīcēbās: “**Quis** veniet ad mē?”.

5 Ecce ego indūcam super tē terrōrem,

ait Dominus, Deus exercituum,

ab omnibus, quī sunt in circuitū tuō;

et dispergēminī singulī in viam suam,

nec erit quī congreget fugientēs.

6 Et post haec convertam

sortem fīliōrum Ammōn”,

ait Dominus.

7 Ad Edom.

Haec dīcit Dominus exercituum:

”Numquid nōn **ultrā** **est** **sapientia** in Theman?

Periit cōnsilium ā prūdentibus,

**inūtilis** **facta** **est** **sapientia** eōrum.

8 **Fugite**, terga vertite, dēscendite in vorāginem,

habitātōrēs Dēdān,

quoniam perditiōnem Esau addūxī super eum,

tempore quō vīsitāvī eum.

9 Sī vīndēmiātōrēs veniunt super tē,

nōn relinquent racēmum;

sī **fūrēs** in nocte,

dīripiunt, quod **placet** sibi.

10 Ego vērō discooperuī Esau,

revēlāvī **abscondita** eius,

et cēlārī nōn poterit;

vastātum **est** sēmen eius

et frātrēs eius et vīcīnī eius, et nōn erit.

11 Relinque pūpillōs tuōs, ego faciam eōs **vīvere**;

et viduae tuae in mē spērābunt.

12 Quia haec dīcit Dominus: Ecce quibus nōn erat iūdicium, ut biberent calicem, bibentēs bibent; et tū quasi innocēns **relinqueris**? Nōn **eris** innocēns, sed bibēns bibēs.

13 Quia per memetipsum iūrāvī, dīcit Dominus, quod in sōlitūdinem et in opprobrium et in dēsertum et in maledictiōnem erit Bosra; et omnēs cīvitātēs eius erunt in sōlitūdinēs sempiternās”.

14 Audītum audīvī ā Dominō,

et lēgātus ad gentēs **missus** **est**:

”Congregāminī et venīte contrā eam

et cōnsurgite in proelium”.

15 ”Ecce enim parvulum **dedī** tē in gentibus,

contemptibilem inter hominēs.

16 **Arrogantia** **tua** dēcēpit tē,

et **superbia** **cordis** tuī,

quī habitās in cavernīs petrae

et tenēs altitūdinem **collis**;

cum **exaltāverīs** quasi **aquila** nīdum tuum,

inde dētraham tē,

dīcit Dominus.

17 Et erit Edom in dēsōlātiōnem: **omnis**, quī trānsībit per eam, stupēbit et sībilābit super omnēs **plāgās** eius.

18 Sīcut **subversa** **est** **Sodoma** et **Gomorra** et vīcīnae eius, ait Dominus, nōn habitābit ibi vir, et nōn peregrīnābitur in **eā** fīlius hominis.

19 Ecce quasi **leō** ascendet dē **silvā** **condēnsā** **Iordānīs** ad prāta semper virentia, quia **subitō** **currere** faciam eōs ex **illā**; et, quī erit **ēlēctus**, illum praepōnam **eī**. **Quis** enim **similis** meī? Et **quis** vocābit mē in iūdicium? Et **quis** **est** iste pāstor, quī resistat vultuī meō?

20 Proptereā **audītē** cōnsilium Dominī, quod iniit dē Edom, et cōgitātiōnēs eius, quās cōgitāvit dē habitātōribus Theman:

**Certē** abstrahent parvulōs gregis,

**certē** dēsōlābuntur super eōs **pāscua** eōrum.

21 Ā vōce ruīnae eōrum **commōta** **est** **terra**,

clāmor in marī Rubrō **audītus** **est** ocīs eius.

22 Ecce quasi **aquila** ascendet et volābit

et expandet **ālās** suās super Bosram;

et erit cor fortium Edom in **diē** **illa**

quasi cor mulieris **parturientis**”.

23 Ad **Damascum**.

”**Cōnfūsa** **est** Emath et Arphad,

quia audītum pessimum audiērunt;

turbātī sunt in marī sollicitūdinis,

quod **quiēscere** nōn potuit.

24 **Dissolūta** **est** **Damascus**, **versa** in fugam;

tremor apprehendit eam,

**angustia** et dolōrēs tenuērunt eam

quasi parturientem.

25 Quōmodo nōn erit **dērelicta** cīvitās **laudābilis**,

urbs laetitiae?

26 Ideō cadent iuvenēs eius in **platēīs** eius,

et omnēs **virī** proeliī conticēscent in **diē** **illa**,

ait Dominus exercituum.

27 Et succendam ignem in mūrō Damascī,

et dēvorābit moenia Benadad”.

28 Ad Cēdar et ad **rēgna** Āsor, quae percussit Nabuchodonosor rēx Babylōnis.

Haec dīcit Dominus:

”Surgite, ascendite ad Cēdar

et **vastāte** fīliōs **orientis**.

29 Tabernācula eōrum et gregēs eōrum capient;

**tentōria** eōrum et omnia vāsa eōrum

et camēlōs eōrum tollent sibi;

et vocābunt super eōs formīdinem in circuitū.

30 **Fugite**, ābīte vehementer,

in vorāginibus sedēte,

quī **habitātis** Āsor,

ait Dominus;

iniit enim contrā vōs

Nabuchodonosor rēx Babylōnis cōnsilium

et cōgitāvit adversum vōs cōgitātiōnēs.

31 Cōnsurgite, et ascendite

ad gentem quiētam et habitantem cōnfīdenter,

ait Dominus;

nōn ōstia nec vectēs eīs:

**sōlī** habitant.

32 Et erunt camēlī eōrum in dīreptiōnem,

et multitūdō iūmentōrum in praedam;

et dispergam eōs in omnem ventum, quī sunt attōnsī in **comam**,

et ex omnī cōnfīniō eōrum

addūcam interitum super eōs,

ait Dominus.

33 Et erit Āsor in habitāculum thōum,

**dēserta** usque in aeternum;

nōn manēbit ibi vir,

nec peregrīnābitur in **eā** fīlius hominis”.

34 Quod factum **est** verbum Dominī ad Iēremīam prophētam super Ēlam, in prīncipiō rēgnī Sedeciae **rēgis** Iūdae, dīcēns:

35 ”Haec dīcit Dominus exercituum:

Ecce ego cōnfringam arcum Elam, summam fortitūdinem eōrum;

36 et indūcam super Ēlam

quattuor ventōs ā quattuor **plāgīs** caelī,

et ventilābō eōs in omnēs ventōs istōs,

et nōn erit gēns,

ad quam nōn perveniant **profugī** Ēlam.

37 Et **pāvēre** faciam Ēlam **cōram** inimīcīs **suīs**

et in cōnspectū quaerentium animam eōrum;

et addūcam super eōs **malum**

īram furōris meī,

dīcit Dominus,

et mittam post eōs gladium,

dōnec cōnsūmam eōs.

38 Et pōnam solium meum in Ēlam

et perdam inde rēgem et prīncipēs, ait Dominus.

39 In novissimīs autem diēbus

convertam sortem Elam”,

dīcit Dominus.

## 50

1 Verbum, quod **locūtus** **est** Dominus dē Babylōne et dē **terrā** Chaldaeōrum in manū Iēremīae prophētae:

2 ”**Annūntiāte** in gentibus et audītum facite,

**levātē** signum;

**praedicātē** et nōlīte cēlāre, dīcite:

“**Captā** **est** Babylōn,

cōnfūsus **est** Bēl,

**victus** **est** Merodach.

**Cōnfūsa** sunt sculptilia eius,

**superāta** sunt īdōla eōrum”.

3 Quoniam ascendit contrā eam gēns ab aquilōne, quae pōnet terram eius in sōlitūdinem, et nōn erit quī habitet in **eā** ab homine usque ad **pecūs**: et mōtī sunt et abiērunt.

4 In diēbus illīs et in tempore illō, ait Dominus, venient fīliī Isrāēl ipsī et fīliī Iūdae simul; ambulantēs et flentēs properābunt et Dominum Deum suum quaerent.

5 Dē **Sīōn** interrogābunt, ad cuius viam faciēs eōrum: “Venīte, et appōnāmur ad Dominum **foedere** sempiternō, quod **nūllā** oblīviōne dēlēbitur”.

6 Grex perditus **factus** **est** **populus** meus, pāstōrēs eōrum sēdūxērunt eōs fēcēruntque vagārī in montibus; dē monte in collem trānsiērunt, **oblītī** sunt cubīlis **suī**.

7 Omnēs, quī invēnērunt, comēdērunt eōs, et hostēs eōrum dīxērunt: “Nōn dēlinquimus, prō eō quod peccāvērunt Dominō, habitāculō iūstitiae et exspectātiōnī patrum eōrum Dominō”.

8 Recēdite dē **mediō** Babylōnis

et dē **terrā** Chaldaeōrum ēgrediminī;

et **ēstote** quasi haedī ante gregem.

9 Quoniam ecce ego suscitō et addūcam in Babylōnem

congregātiōnem gentium magnārum

dē **terrā** aquilōnis;

et praeparābuntur adversus eam,

et inde capiētur:

**sagitta** eōrum quasi bellātōris ēlēctī

nōn revertētur **vacuā**.

10 Et erit **Chaldaeā** in praedam;

omnēs vastantēs eam replēbuntur”,

ait Dominus.

11 Dum **exsultātis** et **magnā** loquiminī

dīripientēs hērēditātem meam

dum effūsī **estis** sīcut vitulī super herbam

et **hinnītis** sīcut equī fortēs,

12 **cōnfūsa** **est** māter **vestra** nimis,

et in opprobrium **facta** **est**, quae genuit vōs;

ecce **novissima** erit in gentibus,

**dēserta**, **invia** et ārēns.

13 Ab **īrā** Dominī nōn habitābitur,

sed redigētur **tōta** in sōlitūdinem;

**omnis**, quī trānsībit per Babylōnem, stupēbit

et sībilābit super ūniversīs **plāgīs** eius.

14 Praeparāminī contrā Babylōnem per circuitum

omnēs, quī tenditis arcum;

**dēbellāte** eam, nōn parcātis iaculīs,

quia Dominō peccāvit.

15 **Clāmātē** adversus eam;

ubīque **dedit** **manum**,

**cecidērunt** fundāmenta eius,

dēstrūctī sunt mūrī eius,

quoniam ultiō Dominī **est**;

ultiōnem accipite dē **eā**:

sīcut fēcit, facite **eī**.

16 **Disperdite** satōrem dē Babylōne

et tenentem falcem in tempore **messis**;

ā faciē gladiī **saevientis**

ūnusquisque ad **populum** suum convertētur,

et singulī ad terram suam fugient.

17 **Ovis** dispersa Isrāēl;

leōnēs ēiēcērunt eum.

Prīmus **comedit** eum rēx Assyriae;

iste novissimus exossāvit eum

Nabuchodonosor rēx Babylōnis.

18 Proptereā haec dīcit Dominus exercituum, Deus Isrāēl: ”Ecce ego vīsitābō rēgem Babylōnis et terram eius, sīcut vīsitāvī rēgem Assyriae;

19 et redūcam Isrāēl ad **pāscuā** **suā**, et pāscētur Carmēlum et Basān, et in monte Ephraim et Galaad saturābitur **anima** eius.

20 In diēbus illīs et in tempore illō, ait Dominus, quaerētur inīquitās Isrāēl et nōn erit, et peccātum Iūdae et nōn inveniētur, quoniam propitius **erō** eīs, quōs relīquerō.

21 Super terram Merataim ascende

et super habitātōrēs Phacud.

Dissipā et interfice persequēns eōs,

ait Dominus,

et fac iuxtā omnia, quae praecēpī tibi”.

22 Vōx bellī in **terrā**

et contrītiō **magna**.

23 Quōmodo **cōnfrāctus** **est** et contrītus

malleus ūniversae terrae?

Quōmodo **versa** **est** in dēsōlātiōnem Babylōn in gentibus?

24 Illaqueāvī tē, et **captā** **es**, Babylōn,

et nesciēbās;

**inventa** **es** et **apprehēnsa**,

quoniam Dominum prōvocāstī.

25 Aperuit Dominus thēsaurum suum

et prōtulit vāsa īrae suae,

quoniam opus **est** Dominō Deō exercituum

in **terrā** Chaldaeōrum.

26 Venīte ad eam ab extrēmīs fīnibus,

aperīte horrea eius;

redigite eam in acervōs lapidum quasi manipulōs

et interficite eam,

nec sit quidquam reliquum.

27 **Dissipātē** ūniversōs taurōs eius,

dēscendant in occīsiōnem.

Vae eīs, quia **venit** diēs eōrum,

tempus vīsitātiōnis eōrum!

28 Vōx fugientium

et eōrum, quī ēvāsērunt dē **terrā** Babylōnis,

ut annūntient in **Sīōn**

ultiōnem Dominī Deī nostrī,

ultiōnem templī eius.

29 **Convocāte** in Babylōnem sagittāriōs,

omnēs, quī tendunt arcum;

**cōnsistitē** adversus eam per gȳrum, et nūllus ēvādat:

**redditē** **eī** secundum opus suum,

iuxtā omnia, quae fēcit, facite illī,

quia contrā Dominum **ērēcta** **est**,

adversum Sānctum Isrāēl.

30 ”Idcircō cadent iuvenēs eius in **platēīs** eius,

et omnēs **virī** bellātōrēs eius conticēscent in **diē** **illa**,

ait Dominus.

31 Ecce ego ad tē, **Superbia**,

dīcit Dominus, Deus exercituum,

quia **venit** diēs tuus,

tempus vīsitātiōnis tuae.

32 Et cadet **Superbia** et corruet,

et nōn erit quī suscitet eam;

et succendam ignem in urbibus eius,

et dēvorābit omnia in circuitū eius”.

33 Haec dīcit Dominus exercituum: ”Calumniam sustinent fīliī Isrāēl et fīliī Iūdae simul; omnēs, quī cēpērunt eōs, tenent, nōlunt **dīmittere** eōs.

34 **Redēmptor** eōrum **fortis**, Dominus exercituum **nōmen** eius, iūdiciō dēfendet causam eōrum, ut quiētem det terrae et conturbet habitātōrēs Babylōnis.

35 Gladius ad Chaldaeōs,

ait Dominus,

et ad habitātōrēs Babylōnis

et ad prīncipēs et ad sapientēs eius!

36 Gladius ad dīvīnōs eius, quī stultī erunt!

Gladius ad fortēs illīus, quī timēbunt!

37 Gladius ad equōs eius et ad **currūs** eius

et ad omne vulgus, quod **est** in **mediō** eius;

et erunt quasi mulierēs!

Gladius ad thēsaurōs eius, quī dīripientur!

38 Siccitās super aquās eius erit, et ārēscent,

quia **terra** sculptilium **est**,

et in portentīs īnsāniunt.

39 Proptereā habitābunt dracōnēs cum thoibus, et habitābunt in **ea** strūthiōnēs; et nōn inhabitābitur **ultrā** usque in sempiternum nec exstruētur usque ad generātiōnem et generātiōnem.

40 Sīcut subvertit Deus Sodomam et Gomorram et vīcīnās eius, ait Dominus, nōn habitābit ibi vir, et nōn peregrīnābitur in **eā** fīlius hominis.

41 Ecce **populus** **venit** ab aquilōne, et gēns **magna** et **rēgēs** multī cōnsurgent ā fīnibus terrae.

42 Arcum et acīnacem apprehendent, crūdēlēs sunt et immisericordēs; vōx eōrum quasi mare sonābit, et super equōs ascendent sīcut vir **parātūs** ad proelium contrā tē, **fīlia** Babylōn.

43 Audīvit rēx Babylōnis fāmam eōrum, et dissolūtae sunt **manūs** eius; **angustia** apprehendit eum, dolor quasi parturientem.

44 Ecce quasi **leō** ascendet dē **silvā** **condēnsā** **Iordānīs** ad prāta semper virentia, quia **subitō** **currere** faciam eōs ex **illā** et, quī erit **ēlēctus**, illum praepōnam **eī**. **Quis** enim **similis** meī? Et **quis** vocābit mē in iūdicium? Et **quis** **est** iste pāstor, quī resistat vultuī meō?”.

45 Proptereā **audītē** cōnsilium Dominī, quod mente concēpit adversum Babylōnem, et cōgitātiōnēs eius, quās cōgitāvit super terram Chaldaeōrum: **certē** abstrahent parvulōs gregis, **certē** dēsōlābuntur super eōs **pāscua** eōrum.

46 Ā vōce captīvitātis Babylōnis **commōta** **est** **terra**, et clāmor inter gentēs **audītus** **est**.

## 51

1 Haec dīcit Dominus:

”Ecce ego suscitābō super Babylōnem

et super habitātōrēs Chaldaeae

quasi ventum pestilentem;

2 et mittam in Babylōnem ventilātōrēs,

et ventilābunt eam

et dēmōlientur terram eius,

quoniam vēnērunt super eam undique

in **diē** afflīctiōnis.

3 Nōn tendat, quī tendit arcum suum,

et nōn ascendat **lōricātus**;

nōlīte **parcere** iuvenibus eius,

interficite omnem mīlitiam eius”.

4 Et cadent interfectī in **terrā** Chaldaeōrum

et vulnerātī in **platēīs** eius,

5 quoniam nōn **est** **viduātus** Isrāēl et **Iūda**

ā Deō suō, Dominō exercituum;

**terra** autem eōrum **replēta** **est** dēlictō

in cōnspectū Sānctī Isrāēl.

6 **Fugite** dē **mediō** Babylōnis,

et salvet ūnusquisque animam suam;

nōlīte perīre in **poenā** eius,

quoniam tempus ultiōnis **est** Dominō:

vicissitūdinem ipse retribuet **eī**.

7 Calix aureus Babylōn in manū Dominī

inēbriāns omnem terram;

dē vīnō eius bibērunt gentēs

et ideō īnsāniunt.

8 **Subitō** **cecidit** Babylōn et **contrīta** **est**.

**Ululātē** super eam;

tollite rēsīnam ad dolōrem eius,

sī forte sānētur.

9 ”Cūrāvimus Babylōnem,

et nōn **est** **sānāta**.

Dērelinquite eam,

et eāmus ūnusquisque in terram suam,

quoniam **pervēnit** usque ad caelōs iūdicium eius

et ēlevātum **est** usque ad nūbēs.

10 Prōtulit Dominus iūstitiās nostrās;

venīte, et nārrēmus in **Sīōn**

opus Dominī Deī nostrī”.

11 Acuite sagittās, **implētē** pharetrās;

suscitāvit Dominus spīritum rēgum Mēdōrum,

et contrā Babylōnem mēns eius **est**, ut perdat eam,

quoniam ultiō Dominī

**est** ultiō templī **suī**.

12 Super mūrōs Babylōnis **levāte** signum,

augēte cūstōdiam,

pōnite cūstōdēs, **praeparātē** īnsidiās,

quia cōgitāvit Dominus,

et facit quaecumque **locūtus** **est**

contrā habitātōrēs Babylōnis.

13 Quae habitās super aquās multās,

locuplēs in thēsaurīs,

**venit** **fīnis** tuus,

**pedālis** praecīsiōnis tuae.

14 Iūrāvit Dominus exercituum per animam suam:

”Quoniam, etsī replēverō tē hominibus quasi brūchō,

super tē celeuma cantābitur”.

15 Quī fēcit terram in fortitūdine **suā**,

praeparāvit orbem in **sapientiā** **suā** et **prūdentiā** **suā** extendit caelōs;

16 dante eō **vōcem**, multiplicantur aquae in caelō;

quī **levat** nūbēs ab extrēmō terrae,

**fulgura** in pluviam facit

et prōdūcit ventum dē thēsaurīs **suīs**.

17 Stultus **factus** **est** **omnis** homō, absque **scientiā**;

cōnfūsus **est** **omnis** cōnflātor in sculptilī,

quia mendāx cōnflātiō eius,

nec **est** **spīritus** in eīs.

18 **Vāna** sunt **opera** et rīsū **digna**,

in tempore vīsitātiōnis suae perībunt.

19 Nōn sīcut haec pars Iācōb,

quia, quī fēcit omnia, ipse **est**,

et Isrāēl **tribūs** **hērēditātis** eius:

Dominus exercituum **nōmen** eius.

20 ”Malleus tū mihi, **vas** bellī:

et ego collīsī in tē gentēs

et dispersī in tē **rēgna**

21 et collīsī in tē equum et equitem eius

et collīsī in tē currum et ascēnsōrem eius

22 et collīsī in tē **virum** et mulierem

et collīsī in tē senem et puerum

et collīsī in tē iuvenem et virginem

23 et collīsī in tē pāstōrem et gregem eius

et collīsī in tē agricolam et iugālēs eius

et collīsī in tē **ducēs** et **magistrātūs**.

24 Et reddam Babylōnī et cūnctīs habitātōribus Chaldaeae omne **malum** suum, quod fēcērunt in **Sīōn** in oculīs vestrīs, ait Dominus.

25 Ecce ego ad tē, mōns pestifer,

ait Dominus,

quī corrumpis ūniversam terram;

et extendam **manum** meam super tē

et ēvolvam tē dē petrīs

et dabō tē in montem combustiōnis.

26 Et nōn tollent dē tē lapidem in angulum

et lapidem in fundāmenta,

sed perditus in aeternum **eris**”,

ait Dominus.

27 **Levāte** signum in **terrā**,

clangite **būcina** in gentibus,

**sānctificātē** super eam gentēs,

**vocātē** contrā illam **rēgna**

Arārat, Mennī et Aschenez.

Cōnstituite super eam scrībās,

addūcite equōs quasi brūchum aculeātum.

28 **Sānctificāte** contrā eam gentēs, **rēgēs** Mēdiae, **ducēs** eius et ūniversōs **magistrātūs** eius cūnctamque terram potestātis eius.

29 Et commovēbitur **terra** et conturbābitur,

quia implētur contrā Babylōnem cōgitātiō Dominī,

ut pōnat terram Babylōnis

dēsertam et inhabitābilem.

30 Cessāvērunt fortēs Babylōnis ā proeliō,

habitāvērunt in praesidiīs;

dēvorātum **est** rōbur eōrum,

et factī sunt quasi mulierēs;

**incēnsa** sunt tabernācula eius,

contrītī sunt vectēs eius.

31 Currēns obviam currentī veniet,

et nūntius obvius nūntiantī,

ut annūntiet **rēgī** Babylōnis

quia **captā** **est** cīvitās eius

ā summō usque ad summum.

32 Et **vada** **praeoccupāta** sunt,

et palūdēs incēnsae sunt ignī;

et **virī** bellātōrēs conturbātī sunt.

33 Quia haec dīcit Dominus exercituum, Deus Isrāēl:

”**Fīlia** Babylōnis quasi **ārea** tempore trītūrae eius;

adhūc modicum, et veniet tempus messiōnis eius”.

34 ”**Comēdit** mē, dēvorāvit mē Nabuchodonosor;

rēx Babylōnis reddidit mē quasi **vās** ināne,

absorbuit mē quasi dracō,

replēvit ventrem suum dēliciīs meīs et ēiēcit mē”.

35 ”Inīquitās adversum mē et **carō** **mea** super Babylōnem!”,

dīcit habitātiō **Sīōn**.

”Et sanguis meus super habitātōrēs Chaldaeae!”,

dīcit Ierusālem.

36 Proptereā haec dīcit Dominus:

”Ecce ego iūdicābō causam tuam

et ulcīscar ultiōnem tuam

et dēsertum faciam mare eius

et siccābō vēnam eius;

37 et erit Babylōn in tumulōs,

habitātiō thoum,

stupor et sībilus,

eō quod nōn sit habitātor.

38 Simul ut leōnēs rugient,

frement velutī catulī leōnum.

39 In calōre eōrum pōnam **pōtūs** eōrum

et inēbriābō eōs, ut sōpiantur

et dormiant somnum sempiternum et nōn cōnsurgant,

dīcit Dominus.

40 Dēdūcam eōs quasi **agnos** ad victimam,

quasi arietēs cum haedīs”.

41 Quōmodo **captā** **est** Babel,

et **comprehēnsa** **est** **glōria** ūniversae terrae?

Quōmodo **facta** **est** in stupōrem

Babylōn inter gentēs?

42 Ascendit super Babylōnem mare,

multitūdine flūctuum eius **operta** **est**.

43 Factae sunt cīvitātēs eius in stupōrem,

**terra** **inhabitābilis** et **dēserta**,

**terra**, in **quā** nūllus habitet,

nec trānseat per eam fīlius hominis.

44 ”Et vīsitābō super Bel in Babylōne

et ēiciam, quod absorbuerat, dē ōre eius;

et nōn cōnfluent ad eum **ultrā** gentēs,

siquidem et mūrus Babylōnis corruet.

45 Ēgrediminī dē **mediō** eius, **populus** meus,

ut salvet ūnusquisque animam suam

ab **īrā** furōris Dominī.

46 Et nē forte mollēscat cor vestrum, et timeātis audītum, quī audiētur in **terrā**; et veniet in annō audītiō, et post hunc annum audītiō, et inīquitās in **terrā**, et dominātor super dominātōrem.

47 Proptereā ecce diēs veniunt, et vīsitābō super sculptilia Babylōnis, et **omnis** **terra** eius cōnfundētur, et ūniversī interfectī eius cadent in **mediō** eius.

48 Et laudābunt super Babylōnem caelī et **terrā** et omnia, quae in eīs sunt, quia ab aquilōne venient **eī** praedōnēs, ait Dominus.

49 Et Babylōn cadet, occīsī in Isrāēl, sīcut prō Babylōne **cecidērunt** occīsī ūniversae terrae.

50 Quī fūgistis gladium, **īte**, nōlīte stāre; recordāminī procul Dominī, et Ierusālem ascendat super cor vestrum.

51 “Cōnfūsī sumus, quoniam audīvimus opprobrium; operuit **ignōminia** faciēs nostrās, quia vēnērunt aliēnī super sānctificātiōnem **domūs** Dominī”.

52 Proptereā ecce diēs veniunt, ait Dominus, et vīsitābō super sculptilia eius, et in omnī **terrā** eius gemet vulnerātus.

53 Sī ascenderit Babylōn in caelum et firmāverit in excelsō rōbur suum, ā mē venient vastātōrēs eius”, ait Dominus.

54 Vōx clāmōris dē Babylōne et contrītiō **magna** dē **terrā** Chaldaeōrum, 55 quoniam vastāvit Dominus Babylōnem et perdidit ex **eā** **vōcem** magnam; et sonābunt **flūctūs** eōrum quasi aquae multae, **dedit** sonitum vōx eōrum.

56 Quia **venit** super eam, id **est** super Babylōnem, praedō; et apprehēnsī sunt fortēs eius, et frāctus **est** **arcus** eōrum, quia Deus ultor Dominus reddēns retribuet.

57 ”Et inēbriābō prīncipēs eius et sapientēs eius et **ducēs** eius et **magistrātūs** eius et fortēs eius; et dormient somnum sempiternum et nōn expergīscentur”, ait rēx, Dominus exercituum **nōmen** eius.

58 Haec dīcit Dominus exercituum:

”Mūrus Babylōnis ille lātissimus funditus suffodiētur,

et portae eius excelsae ignī combūrentur;

et labōrāvērunt **populī** prō nihilō,

et gentēs prō ignī lassātae sunt”.

59 Verbum, quod praecēpit Iēremīās **prophēta** Sarāiae fīliō **Nēriae** fīliī Maasiae, cum pergeret cum Sedecīā **rēge** Iūdae in Babylōnem in annō quārtō rēgnī eius; Saraiās autem erat prīnceps, quī mānsiōnibus praeerat.

60 Et scrīpsit Iēremīās omne **malum**, quod ventūrum erat super Babylōnem, in **librō** ūnō, omnia verba haec, quae **scrīpta** sunt contrā Babylōnem.

61 Et dīxit Iēremīās ad Sarāiam: ”Cum **vēnerīs** in Babylōnem et **vidēris** et **lēgerīs** omnia verba haec,

62 **dīcēs**: “Domine, tū **locūtus** **es** contrā locum istum, ut disperderēs eum, nē sit quī in eō habitet ab homine usque ad **pecūs**, et ut sit **perpetua** sōlitūdō”.

63 Cumque **complēverīs** **legere** librum istum, ligābis ad eum lapidem et prōiciēs illum in **medium** **Euphrāten**

64 et **dīcēs**: “Sīc submergētur Babylōn et nōn cōnsurget ā faciē afflīctiōnis, quam ego addūcō super eam, et dissolvētur””.

Hūcusque verba Iēremīae.

## 52

1 Fīlius vīgintī et ūnīus annī erat Sedecīās, cum rēgnāre coepisset, et ūndecim annīs rēgnāvit in Ierusālem; et **nōmen** mātris eius Amital **fīlia** Iēremīae dē Lobnā.

2 Et fēcit **malum** in oculīs Dominī iuxtā omnia, quae fēcerat Ioachim,

3 quoniam **furor** Dominī erat in Ierusālem et in **Iūdā**, usquequō prōiceret eōs ā faciē **suā**.

Et recessit Sedeciās ā **rēge** Babylōnis.

4 Factum **est** autem in annō nōnō rēgnī eius, in **mēnse** decimō **decima** **mēnsis**, **venit** Nabuchodonosor rēx Babylōnis, ipse et **omnis** **exercitus** eius, adversus Ierusālem; et obsēdērunt eam et aedificāvērunt contrā eam mūnītiōnēs in circuitū.

5 Et fuit cīvitās **obsessa** usque ad ūndecimum annum **rēgis** Sedeciae.

6 **Mēnse** autem quārtō, **nōnā** **mēnsis**, obtinuit famēs in cīvitāte, et nōn erant alimenta **populō** terrae.

7 Et **dīrupta** **est** cīvitās, et omnēs **virī** bellātōrēs fūgērunt exiēruntque dē cīvitāte nocte per viam portae, quae **est** inter duōs mūrōs et dūcit ad hortum **rēgis**, Chaldaeīs **obsīdentibus** urbem in gȳrō, et abiērunt per viam, quae dūcit in Arabam.

8 Persecūtus **est** autem Chaldaeōrum **exercitus** rēgem, et apprehendērunt Sedeciam in campestribus Ierichō, et **omnīs** **comitātūs** eius **diffūgit** ab eō.

9 Cumque comprehendissent rēgem, addūxērunt eum ad rēgem Babylōnis in Reblā, quae **est** in **terrā** Emath; et **locūtus** **est** ad eum iūdicia.

10 Et iugulāvit rēx Babylōnis fīliōs Sedeciae in oculīs eius, sed et omnēs prīncipēs Iūdae **occīdit** in Rebla;

11 et oculōs Sedeciae ēruit et vīnxit eum compedibus et addūxit eum rēx Babylōnis in Babylōnem et posuit eum in domō carceris usque ad diem **mortis** eius.

12 In **mēnse** autem quīntō, **decimā** **mēnsis**, ipse **est** annus nōnus decimus Nabuchodonosor **rēgis** Babylōnis, **venit** Nabuzardan prīnceps satellitum, quī stābat **cōram** **rēge** Babylōnis, in Ierusālem.

13 Et incendit domum Dominī et domum **rēgis**; et omnēs domōs Ierusālem et omnem domum magnam ignī combussit;

14 et **tōtum** mūrum Ierusālem per circuitum dēstrūxit cūnctus **exercitus** Chaldaeōrum, quī erat cum magistrō satellitum.

15 Dē pauperibus autem **populī** et dē reliquō vulgō, quod remānserat in cīvitāte, et dē **perfugīs**, quī trānsfūgerant ad rēgem Babylōnis, et superfluōs artificum trānstulit Nabuzardan prīnceps satellitum.

16 Dē pauperibus vērō terrae relīquit Nabuzardan prīnceps satellitum in vīnitōrēs et in agricolās.

17 Columnās **quoque** aereās, quae erant in domō Dominī, et basēs et mare aereum, quod erat in domō Dominī, cōnfrēgērunt Chaldaeī et tulērunt omne aes eōrum in Babylōnem.

18 Et lebētēs et vatilla et cultrōs et phialās et mortāriola et omnia vāsa **aerea**, quae in ministeriō fuerant, tulērunt;

19 et pēlvēs et thȳmiāmatēria et phialās et lebētēs et candēlābra et mortāria et cyathōs, quotquot **aurea** **aurea**, et quotquot **argenteā** **argenteā**, tulit magister satellitum;

20 columnās duās et mare ūnum et vitulōs duodecim aereōs, quī erant subtus bāsī, quam fēcerat rēx Salomōn domuī Dominī. Nōn erat pondus **āeris** omnium hōrum vāsōrum.

21 Dē columnīs autem, decem et octo cubitī altitūdinis erant in **columnā** **ūnā**, et fūniculus duodecim cubitōrum circuībat eam; porrō grossitūdō eius quattuor digitōrum, et intrīnsecus **cavā** erat.

22 Et capitella super utramque **aerea**: altitūdō capitellī ūnīus quīnque cubitōrum, et rētiācula et **mālogrānāta** super capitellum in circuitū omnia **aerea**; similiter columnae secundae.

23 Et **mālogrānāta** nōnāgintā sex dēpendentia; omnia **mālogrānāta** centum super rētiācula in circuitū.

24 Et tulit magister satellitum Sarāiam sacerdōtem prīmum et Sophoniam sacerdōtem secundum et trēs cūstōdēs vestibulī.

25 Et dē cīvitāte tulit eunūchum ūnum, quī erat praepositus super virōs bellātōrēs, et septem virōs dē hīs, quī vidēbant faciem **rēgis**, quī inventī sunt in cīvitāte, et scrībam prīncipis mīlitum, quī ex **populō** terrae probābat tīrōnēs, et sexāgintā virōs dē **populō** terrae, quī inventī sunt in **mediō** cīvitātis.

26 Tulit autem eōs Nabuzardan magister satellitum et dūxit eōs ad rēgem Babylōnis in Rebla;

27 et percussit eōs rēx Babylōnis et interfēcit eōs in Rebla in **terrā** Emath. Et **trānslātus** **est** **Iūda** dē **terrā** **suā**.

28 Iste **est** **populus**, quem trānstulit Nabuchodonosor: in annō septimō, Iūdaeōs tria mīllia et vīgintī trēs;

29 in annō octāvō decimō Nabuchodonosor dē Ierusalem animās octingentās trīgintā duās;

30 in annō vīcēsimō tertiō Nabuchodonosor trānstulit Nabuzardan magister satellitum animās Iūdaeōrum septingentās quadrāgintā quīnque; omnēs ergō animae quattuor **mīlia** sēscentae.

31 Et factum **est** in trīcēsimō septimō annō trānsmigrātiōnis Ioachin **rēgis** Iūdae, duodecimō **mēnse** **vīcēsima** **quīnta** **mēnsis**, ēlevāvit Evilmerodach rēx Babylōnis, ipsō annō rēgnī **suī**, caput Ioachin **rēgis** Iūdae; et ēdūxit eum dē domō carceris.

32 Et **locūtus** **est** cum eō **bona** et posuit thronum eius super thronōs rēgum, quī erant sēcum in Babylōne.

33 Et mūtāvit vestīmenta carceris eius, et comedēbat pānem **cōram** eō semper cūnctīs diēbus vītae suae.

34 Et **cibāria** eius, **cibāria** **perpetua** dabantur **eī** ā **rēge** Babylōnis **statūta** per singulōs diēs, usque ad diem **mortis** suae, cūnctīs diēbus vītae eius.

[moyses]: <Ambiguous Forms.md#moyses>
