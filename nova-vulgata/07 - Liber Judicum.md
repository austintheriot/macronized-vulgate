# LIBER IUDICUM

[1](#1) [2](#2) [3](#3) [4](#4) [5](#5) [6](#6) [7](#7) [8](#8) [9](#9) [10](#10) [11](#11) [12](#12) [13](#13) [14](#14) [15](#15) [16](#16) [17](#17) [18](#18) [19](#19) [20](#20) [21](#21)

## 1

1 Post mortem **Iōs**ue cōnsuluērunt fīliī Isrāēl Dominum dīcentēs: ”**Quis** nostrum prīmus ascendet ad Chananaeum ad pugnandum contrā eum?”.

2 Dīxitque Dominus: ”Iūdās ascendet: ecce trādidī terram in **manūs** eius”.

3 Et ait Iūdās Simeōnī frātrī suō: ”Ascende mēcum in sorte **meā**, et pugnēmus contrā Chananaeum, et ego pergam tēcum in sorte **tuā**”. Et abiit cum eō Simeōn.

4 Ascenditque Iūdās, et trādidit Dominus Chananaeum ac Pherezaeum in **manūs** eōrum, et percussērunt in Bezec decem **mīlia** **virōrum**.

5 Invēnēruntque Adonibezec in Bezec et pugnāvērunt contrā eum ac percussērunt Chananaeum et Pherezaeum.

6 **Fugit** autem Adonibezec, quem persecūtī comprehendērunt, caesīs pollicibus manuum eius ac pedum.

7 Dīxitque Adonibezec: ”Septuāgintā **rēgēs**, **amputātīs** manuum ac pedum pollicibus, colligēbant sub **mēnsā** **meā** cibōrum reliquiās. Sīcut fēcī, **ita** reddidit mihi Deus”. Addūxēruntque eum in Ierusālem, et ibi mortuus **est**.

8 Oppugnantēs ergō fīliī Iūdae Ierusālem cēpērunt eam; et percussērunt in ōre gladiī trādentēs incendiō cīvitātem.

9 Et posteā dēscendentēs pugnāvērunt contrā Chananaeum, quī habitābat in montānīs et in Nageb et in Sephēla.

10 Pergēnsque **Iūda** contrā Chananaeum, quī habitābat in **Hebrōn**, cui **nōmen** fuit antīquitus Cariatharbe, percussit Sesaī et Ahiman et Tholmāī.

11 Atque inde **profectus** abiit ad habitātōrēs Dabir, cuius **nōmen** vetus erat Cariathsepher (id **est** cīvitās Litterārum).

12 Dīxitque Chaleb: ”Quī percusserit Cariathsepher et cēperit eam, dabō **eī** Axam fīliam meam uxōrem”.

13 Cumque cēpisset eam Othoniel fīlius Cenez frāter Chaleb minor, **dedit** **eī** Axam fīliam suam coniugem.

14 Quae cum venīret, incitāvit eum, ut peteret ā patre suō agrum. Dēmīsit ergō sē dē asinō, et dīxit **eī** Chaleb: ”Quid habēs?”.

15 At **illa** respondit: ”Dā mihi benedictiōnem; quia terram ārentem dedistī mihi, dā et irriguam aquīs”. **Dēdit** ergō **eī** Chaleb irriguum superius et irriguum īnferius.

16 Fīliī autem Hobab Cinaēī cognātī Moȳsī ascendērunt dē cīvitāte Palmārum cum fīliīs Iūdae in dēsertum Iūdae, quod **est** ad merīdiem Arad, et habitāvērunt cum Amalecitis.

17 Abiit autem Iūdās cum Simēōne frātre suō et percussērunt simul Chananaeum, quī habitābat in Sephath, et percussērunt urbem **anathēmate**. Vocātumque **est** **nōmen** eius Horma (id **est** **Anathēma**).

18 Cēpitque Iūdās Gāzam cum fīnibus **suīs** et Ascalōnem atque Accārōn cum **terminīs** **suīs**.

19 Fuitque Dominus cum **Iūdā**, et **montāna** possēdit; nec potuit **expellere** habitātōrēs **vallis**, quia falcātīs curribus abundābant.

20 Dedēruntque Chaleb **Hebrōn**, sīcut dīxerat Moȳsēs[\*][moyses], quī expulit ex **eā** trēs fīliōs Enac.

21 Iebusaeum autem habitātōrem Ierusālem nōn expulērunt fīliī Beniamin, habitāvitque Iebusaeus cum fīliīs Beniamin in Ierusālem usque in praesentem diem.

22 **Domūs** **quoque** Ioseph ascendit Bethel, fuitque Dominus cum eīs.

23 Nam, cum explōrārent urbem, quae prius Luza vocābātur,

24 vīdērunt cūstōdēs hominem ēgredientem dē cīvitāte dīxēruntque ad eum: ”Ostende nōbīs introitum cīvitātis, et faciēmus tēcum misericordiam”.

25 Quī cum ostendisset eīs, percussērunt urbem in ōre gladiī; hominem autem illum et omnem cognātiōnem eius dīmīsērunt.

26 Quī dīmissus abiit in terram Hetthim et aedificāvit ibi cīvitātem vocāvitque eam Luzam, quae **ita** appellātur usque in praesentem diem.

27 Mānāssēs **quoque** nōn occupāvit Bethsān et Thanach cum vīculīs **suīs** nec expulit habitātōrēs Dor et Ieblaam et Mageddō cum vīculīs **suīs**; mānsitque Chananaeus in **terrā** hāc.

28 Postquam autem cōnfortātus **est** Isrāēl, fēcit eōs tribūtāriōs et **expellere** nōluit.

29 Ephraim etiam nōn expulit Chananaeum, quī habitābat in Gazer, sed habitāvit Chananaeus in **mediō** eius in Gazer.

30 **Zabulōn** nōn expulit habitātōrēs Cetrōn et Naalol, sed habitāvit Chananaeus in **mediō** eius **factus**que **est** **eī** tribūtārius.

31 Aser **quoque** nōn expulit habitātōrēs Achchō et **Sīdonis**, Ahalab et Achazib et Helba et Aphec et Rohob;

32 habitāvitque Aser in **mediō** Chananaēī habitātōris illīus terrae, quia nōn expulit eum.

33 Nephthalī nōn expulit habitātōrēs Bethsamēs et Bethanath et habitāvit inter Chananaeum habitātōrem terrae, fuēruntque **eī** Bethsamītae et Bethanītae tribūtāriī.

34 Artāvitque Amorraeus fīliōs **Dān** in montem nec **dēdit** eīs locum, ut ad plāniōra dēscenderent.

35 Habitāvitque Amorraeus in Hathārēs, in Aialon et Salebim; et **aggravāta** **est** **manus** **domūs** Ioseph, **factus**que **est** **eī** tribūtārius.

36 Fuit autem terminus Amorraēī ab ascēnsū Acrabbim ad **Petram** et superiōra **loca**.

## 2

1 Ascenditque angelus Dominī dē Galgalīs in Bochim et ait: ”Ēdūxī vōs dē Aegyptō et intrōdūxī in terram, prō **quā** iūrāvī patribus vestrīs et pollicitus sum, ut nōn facerem irritum **pactum** meum vōbīscum in sempiternum,

2 **ita** dumtaxat ut nōn ferīrētis foedus cum habitātōribus terrae huius, sed **ārās** eōrum subverterētis. Et nōluistis audīre **vōcem** meam. Cūr **hoc** fēcistis?

3 Quam ob rem nōluī **expellere** eōs ā faciē **vestrā**, ut sint vōbīs in laqueum, et dīī eōrum in ruīnam”.

4 Cumque loquerētur angelus Dominī verba haec ad omnēs fīliōs Isrāēl, ēlevāvērunt **vōcem** suam et flēvērunt.

5 Et vocātum **est** **nōmen** locī illīus Bochim (id **est** locus Flentium); immolāvēruntque ibi hostiās Dominō.

6 Dīmīsit ergō **Ios**ue **populum**, et abiērunt fīliī Isrāēl ūnusquisque in possessiōnem suam, ut obtinērent terram.

7 Serviēruntque Dominō cūnctīs diēbus **Ios**ue et seniōrum, quī longō post eum vīxērunt tempore et vīderant ūniversum opus magnum Dominī, quod fēcerat cum Isrāēl.

8 Mortuus **est** autem **Iōs**ue fīlius Nun famulus Dominī centum et decem annōrum;

9 et sepeliērunt eum in fīnibus possessiōnis suae in Thamnathsāre in monte Ephraim ā septentriōnālī **plāgā** **montīs** Gaās.

10 **Omnis**que **illa** generātiō **congregāta** **est** ad patrēs suōs, et surrēxērunt aliī post illam, quī nōn nōverant Dominum et opus, quod fēcerat cum Isrāēl.

11 Fēcēruntque fīliī Isrāēl **malum** in cōnspectū Dominī et serviērunt Baalim

12 ac dīmīsērunt Dominum, Deum patrum suōrum, quī ēdūxerat eōs dē **terrā** Aegyptī, et secūtī sunt deōs aliēnōs, dē dīīs **populōrum**, quī habitābant in circuitū eōrum, et adōrāvērunt eōs et ad īrācundiam concitāvērunt Dominum

13 dīmittentēs eum et servientēs Baal et Astharoth.

14 Īrātusque Dominus contrā Isrāēl trādidit eōs in manibus dīripientium, quī dīripuērunt eōs, et vēndidit eōs hostibus, quī habitābant per gȳrum, nec potuērunt **resistere** adversāriīs **suīs**;

15 sed, quōcumque **pergere** voluissent, **manūs** Dominī erat super eōs ad **mālum**, sīcut **locūtus** **est** et iūrāvit eīs, et vehementer afflīctī sunt.

16 Suscitāvitque Dominus iūdicēs, quī līberārent eōs dē vastantium manibus;

17 sed nec illōs audīre voluērunt fornicantēs cum dīīs aliēnīs et adōrantēs eōs. **Cito** dēseruērunt viam, per quam ingressī fuerant patrēs eōrum audientēs **mandāta** Dominī, et omnia fēcēre **contrāria**.

18 Cumque Dominus iūdicēs suscitāret eīs, erat Dominus cum iūdice et līberābat eōs dē manū hostium eōrum **tōtō** tempore iūdicis, quia flectēbātur **misericordiā** et audiēbat **gemitus** afflīctōrum.

19 Postquam autem mortuus **esset** iūdex, revertēbantur et multō faciēbant **peiōra** quam fēcerant patrēs **suī**, sequentēs deōs aliēnōs, servientēs eīs et adōrantēs illōs: nōn dīmīsērunt **opera** **sua** et viam dūrissimam, per quam ambulāre cōnsuēverant.

20 Īrātusque **est** **furor** Dominī in Isrāēl et ait: ”Quia irritum fēcit gēns **ista** **pactum** meum, quod pepigeram cum patribus eōrum, et **vōcem** meam audīre contempsit,

21 et ego nōn expellam gentēs, quās dīmīsit **Ios**ue et mortuus **est**;

22 ut in ipsīs experiar Isrāēl, utrum cūstōdiant viam Dominī et ambulent in **eā**, sīcut cūstōdiērunt patrēs eōrum, an nōn”.

23 Dīmīsit ergō Dominus hās nātiōnēs et **cito** **expellere** nōluit nec trādidit in manibus **Ios**ue.

## 3

1 Hae sunt gentēs, quās Dominus dērelīquit, ut ērudīret in eīs Israēlem, omnēs, quī nōn nōverant **bella** Chananaēōrum,

2 ut discerent certāre cum hostibus generātiōnēs fīliōrum Isrāēl, quae nōn habēbant cōnsuētūdinem proeliandī:

3 quīnque satrapae Philisthinōrum **omnis**que Chananaeus et **Sīdonius** atque Hevaeus, quī habitābat in monte **Lībanō** dē monte Baalhermon usque ad introitum Emath.

4 Dīmīsitque eōs, ut in ipsīs experīrētur Israēlem, utrum audīret **mandāta** Dominī, quae praecēperat patribus eōrum per **manum** Moȳsī, an nōn.

5 Itaque fīliī Isrāēl habitāvērunt in **mediō** Chananaēī et Hetthaēī et Amorraēī et Pherezaēī et Hevaēī et Iebusaēī

6 et dūxērunt uxōrēs fīliās eōrum, ipsīque fīliās suās eōrum fīliīs trādidērunt, et serviērunt dīīs eōrum.

7 Fēcēruntque fīliī Isrāēl **malum** in cōnspectū Dominī et **oblītī** sunt Dominī Deī **suī** servientēs Baalim et Astharoth.

8 Īrātusque Dominus contrā Isrāēl trādidit eōs in **manūs** Chusanrasathaim **rēgis** Mesopotamiae, serviēruntque **eī** octo annīs.

9 Et clāmāvērunt ad Dominum, quī suscitāvit eīs salvātōrem et līberāvit eōs, Othoniel vidēlicet fīlium Cenez frātrem Chaleb minōrem.

10 Fuitque in eō **spīritus** Dominī, et iūdicāvit Israelem **ēgressus**que **est** ad pugnam; et trādidit Dominus in manū eius Chusanrasathaim rēgem Mesopotamiae, et praevaluit adversus eum.

11 Quiēvitque **terrā** quadrāgintā annīs, et mortuus **est** Othoniēl fīlius Cenez.

12 Addidērunt autem fīliī Isrāēl facere **mālum** in cōnspectū Dominī, quī cōnfortāvit adversum eōs Eglōn rēgem Moab, quia fēcērunt **mālum** in cōnspectū Dominī.

13 Et cōpulāvit sibi Eglōn fīliōs Ammōn et Amalec abiitque et percussit Isrāēl atque possēdit urbem Palmārum.

14 Serviēruntque fīliī Isrāēl Eglōn **rēgī** Moab decem et octo annīs.

15 Et clāmāvērunt fīliī Isrāēl ad Dominum, quī suscitāvit eīs salvātōrem Aod fīlium Gera dē Beniamin, quī **sinistrā** manū ūtēbātur prō **dexterā**. Mīsēruntque fīliī Isrāēl per illum **mūnera** Eglon **rēgī** Moab.

16 Fēcitque Aod sibi gladium ancipitem longitūdinis palmae **manūs** et accīnctus **est** eō subter vestem in dextrō femore

17 obtulitque **mūnera** Eglon **rēgī** Moab. Erat autem Eglōn crassus nimis.

18 Cumque obtulisset **eī** **mūnera**, dīmīsit sociōs, quī **illa** portāverant;

19 et reversus dē Galgalīs, ubi erant īdōla, dīxit ad rēgem: ”Verbum sēcrētum habeō ad tē, ō rēx”. Et ille imperāvit silentium; ēgressīque sunt omnēs, quī circā eum erant.

20 Aod autem **ingressus** erat ad eum, cum sedēret in aestīvō cēnāculō, quod ipsī **sōlī** erat, dīxitque: ”Verbum Deī habeō ad tē”. Quī statim surrēxit dē thronō.

21 Extenditque Aod **manum** sinistram et tulit sīcam dē dextrō femore suō īnfīxitque eam in ventre eius

22 tam **validē**, ut capulus ferrum sequerētur in vulnere ac pinguissimō adipe stringerētur. Nec ēdūxit gladium, sed **ita**, ut percusserat, relīquit in corpore; statimque per **sēcrēta** nātūrae alvī **stercora** prōrūpērunt.

23 Aod autem **ēgressus** in ātrium clausit ōstium cēnāculī post sē et obfirmāvit **sēra**.

24 Ēgressō illō, servī **rēgis** vēnērunt et, cum vidērent clausās forēs cēnāculī, dīxērunt: ”**Certē** pūrgat alvum in aestīvō cubiculō”.

25 Exspectantēsque diū, dōnec ērubēscerent, et videntēs quod nūllus aperīret, tulērunt clāvem et aperientēs invēnērunt dominum suum iacentem in **terrā** mortuum.

26 Aod autem, dum illī cūnctārentur, effūgerat et pertransiit locum īdōlōrum, unde reversus fuerat, **venit**que in Seira.

27 Et statim īnsonuit **būcina** in monte Ephraim; dēscendēruntque cum eō fīliī Isrāēl, ipsō in fronte gradiente.

28 Quī dīxit ad eōs: ”Sequiminī mē; trādidit enim Dominus inimīcōs vestrōs Mōabītās in **manūs** vestrās”. Dēscendēruntque post eum et occupāvērunt **vada** **Iordānis**, quae trānsmittunt in Moab, et nōn dīmīsērunt trānsīre quemquam,

29 sed percussērunt Mōabītās in tempore illō circiter decem **mīlia**, omnēs rōbustōs et fortēs virōs. Nūllus eōrum **ēvādere** potuit.

30 Humiliātusque **est** Moab **diē** illō sub manū Isrāēl; et quiēvit **terra** octōgintā annīs.

31 Post hunc fuit Samgar fīlius Anath, quī percussit dē Philisthim sēscentōs virōs stimulō boum; et ipse **quoque** salvum fēcit Isrāēl.

## 4

1 Addidēruntque fīliī Isrāēl facere **mālum** in cōnspectū Dominī post mortem Aod,

2 et trādidit illōs Dominus in manū Iabin **rēgis** Chanaan, quī rēgnāvit in Asor. Habuitque ducem **exercitūs** **suī** nōmine Sisaram: ipse autem habitābat in Haroseth gentium.

3 Clāmāvēruntque fīliī Isrāēl ad Dominum; nōngentōs enim habēbat falcātōs **currūs** et per vīgintī annōs vehementer oppresserat eōs.

4 Erat autem Debōra **prophētis**, uxor Lapidoth, quae iūdicābat Isrāēl in illō tempore.

5 Et sedēbat sub **palmā** Deborae inter Ramā et Bethel in monte Ephraim; ascendēbantque ad eam fīliī Isrāēl in iūdicium.

6 Quae mīsit et vocāvit Barac fīlium Abinoem dē Cēdēs Nephthālī dīxitque ad eum: ”Praecēpit tibi Dominus, Deus Isrāēl: **Vāde** et dūc **exercitum** in montem Thābor tollēsque tēcum decem **mīlia** pugnātōrum dē fīliīs Nephthālī et dē fīliīs **Zabulōn**.

7 Ego autem dūcam ad tē in locō **torrentis** Cison Sisaram prīncipem **exercitūs** Iabin et **currūs** eius atque omnem multitūdinem et trādam eum in manū **tuā**”.

8 Dīxitque ad eam Barac: ”Sī **venīs** mēcum, vādam; sī **nōluerīs** venīre mēcum, nōn pergam”.

9 Quae dīxit ad eum: ”Ībō quidem tēcum; sed in hāc **via** nōn erit tibi **glōria**, quia in manū mulieris trādet Dominus Sisaram”.

Surrēxit itaque Debōra et perrēxit cum Barac in Cēdēs.

10 Quī, **accītis** **Zabulōn** et Nephthālī in Cēdēs, ascendit cum decem mīlibus pugnātōrum habēns Deboram in comitātū suō.

11 Haber autem Cinaeus recesserat ā cēterīs Cinaēīs frātribus **suīs** fīliīs Hobab cognātī Moȳsī et tetendit tabernāculum usque ad quercum in Saananim iuxtā Cēdēs.

12 Nūntiātumque **est** Sisarae quod ascendisset Barac fīlius Abinoem in montem Thābor,

13 et congregāvit omnēs nōngentōs falcātōs **currūs** omnemque **exercitum**, quī cum eō erat, dē Haroseth gentium ad torrentem Cison.

14 Dīxitque Debora ad Barac: ”Surge: haec **est** enim diēs, in **quā** trādidit Dominus Sisaram in **manūs** tuās. Ēn ipse ductor **est** tuus”. Dēscendit itaque Barac dē monte Thabor, et decem **mīlia** pugnātōrum cum eō.

15 Perterruitque Dominus Sisaram et omnēs **currūs** eius ūniversamque multitūdinem in ōre gladiī ad cōnspectum Barac, in tantum ut **Sisara** dē currū dēsiliēns pedibus fugeret,

16 et Barāc persequerētur fugientēs **currūs** et **exercitum** usque ad Haroseth gentium, et **omnīs** hostium multitūdō usque ad interneciōnem caderet.

17 **Sisara** autem fugiēns **pervenit** ad tentōrium Iahel uxōris Haber Cinaēī; erat enim pāx inter Iabin rēgem Asor et domum Haber Cinaēī.

18 **Ēgressa** igitur Iahel in occursum Sisarae dīxit ad eum: ”Intrā ad mē, domine mī; intrā, nē timeās”. Quī **ingressus** tabernāculum eius et **opertus** ab **eā** pannō,

19 dīxit ad eam: ”Dā mihi, obsecrō, paululum aquae, quia sitiō”. Quae aperuit utrem **lactis** et **dedit** **eī** **bibere** et operuit illum.

20 Dīxitque **Sisara** ad eam: ”Stā ante ōstium tabernāculī et, cum vēnerit aliquis interrogāns tē et dīcēns: “Numquid **hic** **est** aliquis?”, respondēbis: “Nūllus **est**””.

21 Tulit porrō Iahel uxor Haber clāvum tabernāculī assūmēns pariter malleum; et **ingressa** **absconditē** et cum silentiō, posuit suprā tempus **capitis** eius clāvum, percussumque malleō dēfīxit in cerebrum usque ad terram; quī sopōrem mortī sociāns dēfēcit et mortuus **est**.

22 Et ecce Barāc sequēns Sisaram veniēbat; **ēgressa**que Iahel in occursum eius dīxit **eī**: ”**Vēnī**, et ostendam tibi **virum**, quem quaeris”. Quī cum intrāsset ad eam, vīdit Sisaram iacentem mortuum et clāvum īnfīxum in tempore eius.

23 Humiliāvit ergō Deus in **diē** illō Iabin rēgem Chanaan **cōram** fīliīs Isrāēl,

24 quī crēscēbant cotīdiē et fortī manū opprimēbant Iabin rēgem Chanaan, dōnec dēlērent eum.

## 5

1 Cecinēruntque Debōra et Barāc fīlius Abinoem in **diē** illō dīcentēs:

2 ”Quia comae excussae sunt in Isrāēl,

cum sponte sē obtulit **populus**,

benedīcite Dominō!

3 **Audīte**, **rēgēs**, percipite auribus, prīncipēs;

ego sum, ego sum, quae Dominō **canam**,

psallam Dominō, Deō Isrāēl!

4 Domine, cum exīrēs dē Seir,

incēderēs dē regiōne Edom,

**terra** **mōta** **est**, caelīque stillāvērunt, ac nūbēs stillāvērunt aquīs;

5 montēs flūxērunt ā faciē Dominī Sināī,

ā faciē Dominī, Deī Isrāēl.

6 In diēbus Samgar fīliī Anath,

in diēbus Iahel quiēvērunt sēmitae; et, quī ingrediēbantur per eās,

ambulāvērunt per callēs dēviōs.

7 Cessāvērunt fortēs in Isrāēl et quiēvērunt,

dōnec surgerēs, Debora,

surgerēs māter in Isrāēl.

8 Ēlēgērunt deōs novōs;

tunc erat **pugna** in portīs.

Clipeus et **hasta** nōn appāruērunt

in quadrāgintā mīlibus Isrāēl.

9 Cor meum dīligit prīncipēs Isrāēl.

Quī sponte obtulistis vōs in **populō**, benedīcite Dominō!

10 Quī ascenditis super **nītentēs** asinās

et **sedētis** super tapētia

et **ambulātis** in **viā**, loquiminī.

11 Ad **vōcem** eōrum,

quī distribuunt aquās ad canālēs,

ibi nārrant iūstitiās Dominī,

iūstitiās fortitūdinis eius in Isrāēl:

tunc dēscendit **populus** Dominī ad portās.

12 Surge, surge, Debora;

surge, surge et **loquere** canticum!

Surge, Barac, et apprehende captīvōs tuōs,

fīlī Abinoem!

13 Tunc dēscendērunt reliquiae ad inclitōs,

**populus** Dominī dēscendit prō eō in fortibus.

14 Ex Ephraim vēnērunt prīncipēs in **vallem**

post tē, Beniamin, in **populīs** tuīs.

Dē Machir prīncipēs dēscendērunt, et dē **Zabulōn**, quī tenent scēptrum, praefectī.

15 **Ducēs** Issachar fuēre cum Debora;

sīc Barāc in **vallem** **missus** cum peditibus **suīs**.

In pāgīs Ruben **magna** **cōnsilia** **cordis**.

16 Quārē sedēbās inter caulās,

ut audīrēs sībilōs tībiae apud gregēs?

**Pagīs** Ruben magnae investīgātiōnēs **cordis**.

17 Galaad trāns Iordānem quiēscēbat;

et **Dān** cūr peregrīnus vacābat nāvibus?

Aser habitābat in lītore **maris**

et in portibus **morābātur**.

18 **Zabulōn** vērō obtulit animam suam mortī,

et Nephthali super **excelsa** regiōnis.

19 Vēnērunt **rēgēs** et pugnāvērunt,

pugnāvērunt **rēgēs** Chanaan

in Thanach iuxtā aquās Mageddō, praedam argentī nōn **tulere**!

20 Dē caelō dīmicāvērunt stēllae,

cursū suō adversus Sisaram pugnāvērunt.

21 Torrēns Cisōn trāxit cadāvera eōrum,

torrēns proeliōrum, torrēns Cisōn; incēde, **anima** **mea**, fortiter.

22 Tunc calcāvērunt ungulae equōrum

in cursū praecipitī fortium suōrum. 23 Maledīcite, Meroz, dīxit angelus Dominī,

maledīcite habitātōribus eius,

quia nōn vēnērunt ad auxilium Dominī,

in adiūtōrium Dominī in fortibus.

24 **Benedicta** prae mulieribus Iahel uxor Haber Cinaēī,

prae mulieribus tabernāculī benedīcātur!

25 Aquam petentī lac **dedit**

et in **phialā** prīncipum obtulit būtȳrum.

26 Sinistram **manum** mīsit ad clāvum

et dextram ad fabrōrum malleum:

percussitque Sisaram quaerēns in **capite** vulnerī locum

et tempus **validē** perforāns.

27 Inter **pedēs** eius ruit, **cecidit**, iacēbat;

inter **pedēs** eius ruit, **cecidit**;

ubi ruit, ibi iacēbat **exanimis**.

28 Per fenestram prōspiciēns eiulābat

māter Sisarae per cancellōs:

“Cūr **morātur** regredī **currus** eius? Quārē tardant rotae quadrīgārum illīus?”.

29 **Ūna** sapientior cēterīs uxōribus respondit **eī**,

et **ipsa** sibi repetit verba illīus:

30 “Certō nunc dīvidunt **inventa** **spolia**, ūnam, duās fēminās singulīs **virīs**;

duās vestēs dīversōrum **cōlōrum**

Sisarae in praedam;

ūnam, duās textūrās discolōrēs

collō meō in praedam”.

31 Sīc pereant omnēs inimīcī tuī, Domine!

Quī autem dīligunt eum, rutilent,

sīcut sōl in ortū suō splendet”.

32 Quiēvitque **terra** per quadrāgintā annōs.

## 6

1 Fēcērunt autem fīliī Isrāēl **malum** in cōnspectū Dominī, quī trādidit eōs in manū Madian septem annīs.

2 Et oppressī sunt valdē ab eīs. Fēcēruntque sibi antra et spēluncās in montibus et **tūtissima** **loca**.

3 Cumque sēvisset Isrāēl, ascendēbat Madiān et Amalec cēterīque orientālium nātiōnum

4 et apud eōs fīgentēs **tentōria**, sīcut erant in herbīs, **cūncta** vastābant usque ad introitum Gāzae nihilque omnīnō ad vītam pertinēns relinquēbant in Isrāēl, nōn ovēs, nōn bovēs, nōn asinōs.

5 Ipsī enim et ūniversī gregēs eōrum veniēbant cum tabernāculīs **suīs** et, īnstar locustārum, **ūniversa** complēbant, **innumera** multitūdō hominum et camēlōrum, quidquid tetigerant dēvastantēs.

6 Humiliātusque **est** Isrāēl valdē in cōnspectū Madiān.

7 Et clāmāvit ad Dominum postulāns auxilium contrā Madianītās.

8 Quī mīsit ad eōs **virum** prophētam, et **locūtus** **est**: ”Haec dīcit Dominus, Deus Isrāēl: Ego vōs fēcī **cōnscendere** dē Aegyptō et ēdūxī vōs dē domō **servitūtis**

9 et līberāvī dē manū Aegyptiōrum et omnium inimīcōrum, quī afflīgēbant vōs, ēiēcīque eōs ad introitum vestrum et trādidī vōbīs terram eōrum.

10 Et dīxī: Ego Dominus Deus vester, nē timeātis deōs Amorraēōrum, in quōrum **terrā** **habitātis**. Et nōluistis audīre **vōcem** meam”.

11 **Venit** autem angelus Dominī et sēdit sub quercū, quae erat in Ephra et pertinēbat ad Ioās dē **familiā** Abiezer. Cumque Gedeōn fīlius eius excuteret atque pūrgāret frūmenta in torculārī, ut absconderet ā Madiān,

12 appāruit **eī** angelus Dominī et ait: ”Dominus tēcum, vir **fortis**!”.

13 Dīxitque **eī** Gedeōn: ”Obsecrō, domine mī, sī Dominus nōbīscum **est**, cūr apprehendērunt nōs haec omnia? **Ubi** sunt omnia mīrābilia eius, quae nārrāvērunt patrēs nostrī atque dīxērunt: “Dē Aegyptō ēdūxit nōs Dominus”? Nunc autem dērelīquit nōs Dominus et trādidit in manū Madiān”.

14 Respexitque ad eum Dominus et ait: ”**Vāde** in hāc fortitūdine **tuā** et līberābis Isrāēl dē manū Madiān; scītō quod mīserim tē”.

15 Quī respondēns ait: ”Obsecrō, Domine, in quō līberābō Isrāēl? Ecce **familia** **mea** **īnfima** **est** in Mānāsse, et ego minimus in domō patris meī”.

16 Dīxitque **eī** Dominus: ”Ego **erō** tēcum, et percutiēs Madiān quasi ūnum **virum**”.

17 Et ille: ”Sī **invēnī**, inquit, grātiam **cōram** tē, dā mihi signum quod tū sīs, quī loquāris ad mē;

18 nē recēdās hinc, dōnec revertar ad tē portāns oblātiōnem et offerēns tibi”. Quī respondit: ”Ego praestōlābor adventum tuum”.

19 **Ingressus** **est** itaque Gedeōn et coxit haedum et dē farīnae ephī azȳmōs pānēs; carnēsque pōnēns in canistrō et iūs carnium mittēns in **ōllam** tulit omnia sub quercum et obtulit **eī**.

20 Cui dīxit angelus Deī: ”Tolle carnēs et pānēs azȳmōs et pōne super petram illam et iūs dēsuper funde”. Cumque fēcisset **ita**,

21 extendit angelus Dominī summitātem virgae, quam tenēbat in manū, et tetigit carnēs et azȳmōs pānēs, ascenditque **ignis** dē **petrā** et carnēs azȳmōsque pānēs cōnsūmpsit. Angelus autem Dominī ēvānuit ex oculīs eius.

22 Vidēnsque Gedeon quod **esset** angelus Dominī ait: “Heu mihi, Domine Deus, quia vīdī angelum Dominī faciē ad faciem!”.

23 Dīxitque **eī** Dominus: ”Pāx tēcum, nē timeās, nōn moriēris!”.

24 Aedificāvit ergō ibi Gedeōn altāre Dominō vocāvitque illud: ”Dominus pāx”; usque in praesentem diem adhūc **est** in Ephra fīliōrum Abiezer.

25 Nocte **illa** dīxit Dominus ad eum: ”Tolle taurum patris tuī, alterum taurum scīlicet annōrum septem, dēstruēsque āram Baal, quae **est** patris tuī, et pālum, quī iuxtā āram **est**, **succīde**;

26 et aedificābis altāre Dominō Deō tuō in summitāte petrae huius secundum ōrdinem; tollēsque taurum secundum et offerēs holocaustum super struem lignōrum pālī, quem **succīderīs**”.

27 Assūmptīs igitur Gedeon decem **virīs** dē servīs **suīs**, fēcit, sīcut praecēperat Dominus; timēns autem domum patris **suī** et hominēs illīus cīvitātis per diem facere nōluit, sed omnia nocte complēvit.

28 Cumque surrēxissent **virī** oppidī eius **māne**, vīdērunt dēstrūctam āram Baal pālumque succīsum et taurum alterum impositum super altāre, quod tunc aedificātum erat.

29 Dīxēruntque ad invicem: ”**Quis** **hoc** fēcit?”. Cumque perquīrerent auctōrem factī, dictum **est**: ”Gedeon fīlius Ioās fēcit haec omnia”.

30 Et dīxērunt ad Ioās: ”Prōdūc fīlium tuum, ut moriātur, quia dēstrūxit āram Baal et succīdit pālum”.

31 Respondit Ioās omnibus, quī circumdabant eum: ”Numquid certāre vultis prō Baal et salvāre eum? Quī certābit prō Baal, moriētur usque **manē**. Sī Deus **est**, certet prō sēipsō contrā eum, quī dēstrūxit āram eius”.

32 Ex illō **diē** **vocātus** **est** Gedeōn Ierobbaal, eō quod dīcēbātur: ”Certet contrā eum Baal, quia dēstrūxit altāre eius”.

33 Igitur **omnis** Madian et Amalec et orientālēs **populī** congregātī sunt simul et trānseuntēs Iordānem castramētātī sunt in **valle** Iezrahel.

34 **Spīritus** autem Dominī induit Gedeōn, quī clangēns **būcina** convocāvit domum Abiezer, ut sequerētur.

35 Mīsitque nūntiōs in ūniversum **Mānāssen**, quī et ipse secūtus **est** eum; et aliōs nūntiōs in Aser et **Zabulōn** et Nephthālī, quī occurrērunt **eī**.

36 Dīxitque Gedeōn ad Deum: ”Sī salvum **facis** per **manum** meam Isrāēl, sīcut **locūtus** **es**,

37 pōnam vellus lānae in **āreā**: sī rōs in **solō** **vellere** fuerit, et in omnī **terrā** siccitās, sciam quod per **manum** meam, sīcut **locūtus** **es**, līberābis Isrāēl”.

38 Factumque **est** **ita**. Et dē nocte cōnsurgēns, expressō **vellere** concham rōre complēvit.

39 Dīxitque rūrsus ad Deum: ”Nē īrāscātur **furor** tuus contrā mē, sī adhūc semel tentāverō signum quaerēns in **vellere**. Ōrō, ut **sōlum** vellus siccum sit, et **omnis** **terra** rōre madēns”.

40 Fēcitque Deus nocte **illa**, ut postulāverat; et fuit siccitās in **solō** **vellere**, et rōs in omnī **terrā**.

## 7

1 Igitur Ierobbaal, quī et Gedeōn, dē nocte cōnsurgēns et **omnis** **populus** cum eō castramētātī sunt ad fontem, quī vocātur Harad. Erant autem **castra** Madiān in **valle** ad septentriōnālem **plāgam** **collis** Moreh.

2 Dīxitque Dominus ad Gedeon: ”Maior tēcum **est** **populus**, quam ut trādātur Madian in **manūs** eius, nē glōriētur contrā mē Isrāēl et **dīcat**: “Meīs vīribus līberātus sum”.

3 **Loquēre** ad **populum** et, cūnctīs audientibus, praedicā: “Quī formīdolōsus et timidus **est**, revertātur et recēdat dē monte Gelboē””. Et reversā sunt ex **populō** vīgintī duo **mīlia** **virōrum**; et tantum decem **mīlia** remānsērunt.

4 Dīxitque Dominus ad Gedeon: ”Adhūc **populus** multus **est**; dūc eōs ad aquās, et ibi probābō illōs, et, dē quō dīxerō tibi ut tēcum **vadat**, ipse pergat; quem īre prohibuerō, revertātur”.

5 Cumque dēdūxisset **populum** ad aquās, dīxit Dominus ad Gedeon: ”Quī **lingua** lambuerint aquās, sīcut **solent** **canēs** **lambere**, sēparābis eōs seorsum; quī autem **curvātīs** genibus biberint, in **alterā** **parte** erunt”.

6 Fuit itaque numerus eōrum, quī manū ad **os** prōiciente aquās lambuerant, trecentī **virī**; **omnis** autem **reliqua** multitūdō flexō poplite biberat.

7 Et ait Dominus ad Gedeon: ”In trecentīs **virīs**, quī lambuērunt aquās, līberābō vōs et trādam Madiān in manū **tuā**; **omnis** autem **reliqua** multitūdō revertātur in locum suum”.

8 Sūmptīs itaque prō numerō cibāriīs et tubīs, omnem reliquam multitūdinem abīre praecēpit ad tabernācula **sua** et ipse trecentōs virōs tenuit. **Castra** autem Madian erant subter eum in **valle**.

9 **Eādem** nocte dīxit Dominus ad eum: ”Surge et dēscende in **castra**, quia trādidī **ea** in manū **tuā**.

10 Sīn autem īre **formīdās**, dēscendat tēcum Pharā puer tuus.

11 Et, cum **audiēris** quid loquantur, tunc cōnfortābuntur **manūs** tuae, et sēcūrior ad hostium **castra** dēscendēs”. Dēscendit ergō ipse et Pharā puer eius in partem castrōrum, ubi erant armātōrum vigiliae.

12 Madian autem et Amalec et omnēs orientālēs **populī** fūsī iacēbant in **valle** ut locustārum multitūdō; camēlī **quoque** innumerābilēs erant sīcut **arēna**, quae iacet in lītoribus **maris**.

13 Cumque vēnisset Gedeōn, nārrābat aliquis somnium proximō suō et dīcēbat: ”Ecce vīdī somnium, et vidēbātur mihi quasi subcinerīcius **pānis** ex hordeō volvī et in Madiān **castra** **dēscendere**; cumque pervēnisset ad tabernāculum, percussit illud atque subvertit et terrae funditus coaequāvit”.

14 Respondit **is**, cui loquēbātur: “Nōn **est** **hoc** aliud **nisi** gladius Gedeōnis fīliī Ioās **virī** Isrāēlītae; trādidit Deus in manū eius Madiān et omnia **castra** eius”.

15 Cumque audīsset Gedeōn somnium et interpretātiōnem eius, adōrāvit et reversus ad **castra** Isrāēl ait: ”Surgite, trādidit enim Dominus in **manūs** vestrās **castra** Madiān”.

16 Dīvīsitque trecentōs virōs in trēs partēs et **dedit** tubās in manibus eōrum lagoēnāsque vacuās ac lampadēs in **mediō** lagoenarum

17 et dīxit ad eōs: ”Quod mē facere **vīderītis**, **hoc** facite; ingrediar extrēmam partem castrōrum, et, quod fēcerō, sectāminī.

18 Quandō personāverit **tubā** in manū **meā** et omnium eōrum, quī mēcum sunt, vōs **quoque** per castrōrum circuitum clangite et **conclāmāte**: “Dominō et Gedeōnī!””.

19 **Ingressus**que **est** Gedeōn et trecentī **virī**, quī erant cum eō, extrēmam partem castrōrum, incipientibus vigiliīs **noctis** mediae, cum eō ipsō tempore cūstōdēs mūtātī **essent**, et coepērunt būcinīs **clangere** et **conterere** lagoēnās.

20 Cumque in **tribus** personārent turmīs et hydriās cōnfrēgissent, tenuērunt sinistrīs manibus lampadēs et dextrīs sonantēs tubās clāmāvēruntque: ”Gladius Dominō et Gedeōnī!”,

21 stantēs singulī in locō suō per circuitum castrōrum hostīlium. Omnia itaque **castra** **turbāta** sunt, et vōciferantēs ululantēsque fūgērunt.

22 Et īnsistēbant trecentī **virī** būcinīs personantēs. Immīsitque Dominus gladium in omnibus castrīs, et **mūtuā** sē caede truncābant fugientēs usque Bethsettā, Sareda et crepīdinem Abelmehula in Tebbath.

23 Convocātī autem **virī** Isrāēl dē Nephthālī et Aser et omnī Mānāsse persequēbantur Madiān.

24 Mīsitque Gedeōn nūntiōs in omnem montem Ephraim dīcēns: ”Dēscendite in occursum Madiān et **occupāte** aquās usque Bethbera atque Iordānem”. **Omnīs** Ephraim praeoccupāvit aquās usque Bethbera atque Iordānem.

25 Apprehēnsōsque duōs prīncipēs Madiān Oreb et Zeb interfēcit Oreb in **Petrā** Oreb, Zeb vērō in Torculārī Zeb; et persecūtī sunt Madiān **capita** Oreb et Zeb portantēs ad Gedeon trāns **fluenta** **Iordānis**.

## 8

1 Dīxēruntque ad eum **virī** Ephraim: ”Quid **est** **hoc** quod nōbīs facere voluistī, ut nōn nōs vocārēs, cum ad pugnam pergerēs contrā Madiān?”, iūrgantēs fortiter et prope vim īnferentēs.

2 Quibus ille respondit: ”Quid enim tāle facere **potuī**, quāle vōs fēcistis? **Nōnne** melior **est** racēmus Ephraim vīndēmiīs Abiezer?

3 In **manūs** vestrās Deus trādidit prīncipēs Madian Oreb et Zeb. Quid tāle facere **potuī**, quāle vōs fēcistis?”. Quod cum **locūtus** **esset**, requiēvit **spīritus** eōrum, quō tumēbant contrā eum.

4 Cumque vēnisset Gedeōn ad Iordānem, trānsīvit eum cum trecentīs **virīs**, quī sēcum erant et prae lassitūdine fugientēs persequī vix poterant.

5 Dīxitque ad virōs Succoth: “**Date**, obsecrō, pānēs **populō**, quī mēcum **est**, quia valdē dēfēcērunt, et ego persequor Zebeē et Salmāna **rēgēs** Madiān”.

6 Respondērunt prīncipēs Succoth: ”Forsitan palmae manuum Zebee et Salmānā in manū **tuā** sunt, ut dēmus exercituī tuō pānēs?”.

7 Quibus ille ait: ”Cum ergō trādiderit Dominus Zebee et Salmāna in **manūs** meās, trītūrābō carnēs vestrās cum spīnīs dēsertī et **tribūlis**”.

8 Et inde cōnscendēns **venit** in Phanuel **locūtus**que **est** ad virōs eius locī similia. Cui et illī respondērunt, sīcut responderant **virī** Succoth.

9 Dīxit itaque et eīs: “Cum reversus fuerō in pāce, dēstruam turrim hanc”.

10 Zebeē autem et Salmāna requiēscēbant in Carcar cum omnī **exercitū** suō, quasi quīndecim **mīlia** **virī**, quī remānserant ex omnibus turmīs orientālium **pōpulōrum**, caesīs centum vīgintī mīlibus bellātōrum ēdūcentium gladium.

11 Ascendēnsque Gedeōn per viam eōrum, quī in tabernāculīs **morābantur** ad orientālem partem Nobē et Iegbaa, percussit **castra** hostium, quī **sēcūrī** erant et nihil adversī suspicābantur.

12 Fūgēruntque Zebeē et Salmāna. Persequēns Gedeōn comprehendit duōs **rēgēs** Madiān Zebee et Salmānā, turbātō omnī **exercitū** eōrum.

13 Revertēnsque Gedeōn fīlius Ioās dē bellō per ascēnsum Harēs,

14 apprehendit puerum dē **virīs** Succoth interrogāvitque eum **nōmina** prīncipum et seniōrum Succoth, quī scrīpsit **eī** septuāgintā septem virōs.

15 **Venit**que ad virōs Succoth et dīxit eīs: “Ēn Zebee et Salmāna, super quibus exprobrāstis mihi dīcentēs: “Forsitan **manūs** Zebee et Salmāna in manibus tuīs sunt, ut dēmus **vīrīs** tuīs, quī lassī sunt, pānēs?””.

16 Tulit ergō seniōrēs cīvitātis et spīnās dēsertī ac tribulōs; et trītūrāvit cum eīs virōs Succoth.

17 Turrim **quoque** Phanuēl subvertit, occīsīs habitātōribus cīvitātis.

18 Dīxitque ad Zebee et Salmānā: ”Quālēs fuērunt **virī**, quōs **occīdistis** in Thābor?”. Quī respondērunt: ”Similēs tuī, et ūnusquisque ex eīs quasi fīlius **rēgis**”.

19 Quibus ille ait: ”Frātrēs meī fuērunt, fīliī mātris meae. Vīvit Dominus, sī servāssētis eōs, nōn vōs **occīderem**!”.

20 Dīxitque Iether prīmōgenitō suō: ”Surge et interfice eōs!”. Quī nōn ēdūxit gladium; timēbat enim, quia adhūc puer erat.

21 Dīxēruntque Zebeē et Salmāna: ”Tū surge et irrue in nōs, quia iuxtā aetātem rōbur **est** hominis”. Surrēxit Gedeōn et interfēcit Zebeē et Salmāna et tulit lūnulās, quibus colla camēlōrum eōrum **decorāta** erant.

22 Dīxēruntque **virī** Isrāēl ad Gedeon: ”Domināre nostrī, tū et fīlius tuus et fīlius fīliī tuī, quia līberāstī nōs dē manū Madiān”.

23 Quibus ille ait: ”Nōn dominābor vestrī, nec dominābitur in vōs fīlius meus, sed dominābitur Dominus”.

24 Dīxitque ad eōs: ”Ūnam petītiōnem postulō ā vōbīs: **date** mihi ūnusquisque ānulum ex **praedā** **suā**”. Ānulōs enim aureōs Ismaēlītae habēre **cōnsuērant**.

25 Quī respondērunt: ”**Libentissimē** dabimus”. Expandentēsque super terram pallium prōiēcērunt in eō ūnusquisque ānulum dē **praedā** **suā**.

26 Et fuit pondus postulātōrum ānulōrum mīlle septingentī aurī siclī absque lūnulīs et inauribus et vestibus purpureīs, quibus Madian **rēgēs** **utī** solitī erant, et praeter torquēs camēlōrum.

27 Fēcitque ex eō Gedeōn ephod et posuit illud in cīvitāte **suā** Ephra. Fornicātusque **est** **omnīs** Isrāēl in eō, et factum **est** Gedeōnī et omnī domuī eius in ruīnam.

28 Humiliātus **est** autem Madian **cōram** fīliīs Isrāēl, nec potuērunt **ultrā** ēlevāre cervīcēs, sed quiēvit **terra** per quadrāgintā annōs, quibus Gedeōn vīvēbat.

29 Abiit itaque Ierobbaal fīlius Ioās et habitāvit in domō **suā**;

30 habuitque Gedeōn septuāgintā fīliōs, quī ēgressī sunt dē femore eius, eō quod multās habēret uxōrēs.

31 **Concubīna** **quoque** illīus, quam habēbat in Sichem, genuit **eī** fīlium, cui ipse **nōmen** imposuit Abimelech.

32 Mortuusque **est** Gedeōn fīlius Ioās in senectūte **bonā** et sepultus **est** in sepulcrō Ioās patris **suī** in Ephra fīliōrum Abiezer.

33 Postquam autem mortuus **est** Gedeōn, āversī sunt fīliī Isrāēl et fornicātī cum Baalim posuērunt sibi Baalberith in deum.

34 Nec recordātī sunt Dominī Deī **suī**, quī ēruit eōs dē manū omnium inimīcōrum suōrum per circuitum,

35 nec fēcērunt misericordiam cum domō Ierobbaal Gedeon iuxtā omnia **bona**, quae fēcerat Israēlī.

## 9

1 Abiit autem Abimelech fīlius Ierobbaal in Sichem ad frātrēs mātris suae et **locūtus** **est** ad eōs et ad omnem cognātiōnem familiae mātris suae dīcēns:

2 ”Loquiminī ad omnēs virōs Sichem: “Quid vōbīs **est** melius, ut dominentur vestrī septuāgintā **virī**, omnēs fīliī Ierobbaal, an ut dominētur vōbīs ūnus vir? Simulque **cōnsīderātē** quod **os** vestrum et **cārō** **vestra** sum””.

3 Locūtīque sunt frātrēs mātris eius dē eō ad omnēs virōs Sichem ūniversōs sermōnēs istōs et inclīnāvērunt cor eōrum post Abimelech dīcentēs: ”Frāter noster **est**”.

4 Dedēruntque illī septuāgintā pondō argentī dē fānō Baalberith; quī condūxit sibi ex eō virōs inopēs et vagōs, secūtīque sunt eum.

5 Et **venit** in domum patris **suī** Ephra et **occīdit** frātrēs suōs fīliōs Ierobbaal septuāgintā virōs super lapidem ūnum. Remānsitque Ioatham fīlius Ierobbaal minimus, quia absconditus erat.

6 Congregātī sunt autem omnēs **virī** Sichem et ūniversae **domūs** Mellō abiēruntque et cōnstituērunt rēgem Abimelech iuxtā quercum, quae stābat in Sichem.

7 Quod cum nūntiātum **esset** Ioatham, īvit et stetit in vertice **montis** Garizim **ēlevātā**que vōce clāmāvit et dīxit: ”**Audīte** mē, **virī** Sichem, ut audiat vōs Deus.

8 Iērunt ligna, ut ungerent super sē rēgem, dīxēruntque olīvae: “Imperā nōbīs”.

9 Quae respondit: “Numquid possum **dēserere** pinguēdinem meam, **quā** et dīī honōrantur et hominēs, et venīre, ut super ligna movear?”.

10 Dīxēruntque ligna ad arborem fīcum: “**Vēnī** et super nōs rēgnum accipe”.

11 Quae respondit eīs: “Numquid possum **dēserere** dulcēdinem meam **frūctūs**que suāvissimōs et īre, ut super **cētera** ligna movear?”.

12 **Locūta** **quoque** sunt ligna ad vītem: “**Vēnī** et imperā nōbīs”.

13 Quae respondit: “Numquid possum **dēserere** vīnum meum, quod laetificat deōs et hominēs, et super ligna **cētera** commovērī?”.

14 Dīxēruntque omnia ligna ad rhamnum: “**Vēnī** et imperā super nōs”.

15 Quae respondit eīs: “Sī **vērē** mē rēgem vōbīs cōnstituitis, venīte et sub **meā** **umbrā** requiēscite; sīn autem nōn vultis, ēgrediātur **ignis** dē rhamnō et dēvoret cedrōs **Libanī**!”.

16 Nunc igitur, sī **rēctē** et absque peccātō cōnstituistis super vōs rēgem Abimelech et **bene** ēgistis cum Ierobbaal et cum domō eius et reddidistis vicem beneficiīs eius,

17 quī pugnāvit prō vōbīs et animam suam **dedit** perīculīs, ut ērueret vōs dē manū Madiān,

18 quī nunc surrēxistis contrā domum patris meī et interfēcistis fīliōs eius septuāgintā virōs super ūnum lapidem et cōnstituistis rēgem Abimelech fīlium ancillae eius super habitātōrēs Sichem, eō quod frāter vester sit;

19 sī ergō **rēctē** et absque vitiō ēgistis cum Ierobbaal et domō eius hodiē, laetāminī in Abimelech, et ille laetētur in vōbīs.

20 Sīn autem **perversē**, ēgrediātur **ignis** ex Abimelech et cōnsūmat habitātōrēs Sichem et domum Mellō, ēgrediāturque **ignis** dē **virīs** Sichem et dē domō Mellō et dēvoret Abimelech!”.

21 Quae cum Ioatham dīxisset, **fūgit** et abiit in Bera habitāvitque ibi metū Abimelech frātris **suī**.

22 Rēgnāvit itaque Abimelech super Isrāēl **tribus** annīs.

23 Mīsitque Deus spīritum pessimum inter Abimelech et habitātōrēs Sichem, quī rebellāvērunt contrā eum,

24 ut scelus interfectiōnis septuāgintā fīliōrum Ierobbaal et effūsiō sanguinis eōrum venīret super Abimelech frātrem suum et in virōs Sichīmōrum, quī eum adiūverant.

25 Posuēruntque īnsidiās adversus eum in montium summitāte et exercēbant latrōcinia agentēs **praedas** dē omnibus praetereuntibus. Nūntiātumque **est** Abimelech.

26 **Venit** autem Gaal fīlius Ebed cum frātribus **suīs** et trānsīvit in Sichimam, et cōnfīsī sunt habitātōrēs Sichem in eō.

27 Ēgressī in agrōs vīndēmiāvērunt vīneās ūvāsque calcāvērunt et, factīs cantantium chorīs, ingressī sunt fānum deī **suī** et inter epulās et pōcula maledīcēbant Abimelech,

28 clāmante Gaal fīliō Ebed: ”**Quis** **est** Abimelech, et quae **est** Sichem, ut serviāmus **eī**? Numquid nōn **est** fīlius Ierobbaal et Zebul praefectus eius? **Servītē** **virīs** Hemmor patris Sichem! Cūr serviēmus **eī**?

29 Utinam daret aliquis **populum** istum sub manū **meā**, ut auferrem dē **mediō** Abimelech et dīcerem **eī**: **Congregā** **exercitus** multitūdinem et **venī**”.

30 Zebul prīnceps cīvitātis, **audītīs** sermōnibus Gaal fīliī Ebed, īrātus **est** valdē

31 et mīsit clam ad Abimelech nūntiōs dīcēns: ”Ecce Gaal fīlius Ebed **venit** in Sichimam cum frātribus **suīs** et excitant adversum tē cīvitātem.

32 Surge itaque nocte cum **populō**, quī tēcum **est**, et latitā in agrō.

33 Et prīmō **māne**, oriente **sōle**, irrue super cīvitātem; illō autem ēgrediente adversum tē cum **populō** suō, fac **eī**, quod **potuerīs**”.

34 Surrēxit itaque Abimelech cum omnī **exercitū** suō nocte et tetendit īnsidiās iuxtā Sichimam in quattuor locīs.

35 **Ēgressus**que **est** Gaal fīlius Ebed et stetit in introitū portae cīvitātis; surrēxit autem Abimelech et **omnis** **exercitus** cum eō dē īnsidiārum locō.

36 Cumque vīdisset **populum** Gaal, dīxit ad Zebul: ”Ecce dē montibus multitūdō dēscendit”. Cui ille respondit: ”Umbrās montium vidēs quasi hominēs”.

37 Rūrsumque Gaal ait: ”Ecce **populus** dē Umbilīcō terrae dēscendit, et ūnus cuneus **venit** per viam **Quercus** Augurum”.

38 Cui dīxit Zebul: ”**Ubi** **est** nunc **os** tuum, quō loquēbāris: “**Quis** **est** Abimelech, ut serviāmus **eī**?”. **Nōnne** iste **est** **populus**, quem dēspiciēbās? Ēgredere et **pugnā** contrā eum”.

39 Abiit ergō Gaal, spectante Sichīmōrum **populō**, et pugnāvit contrā Abimelech.

40 Quī persecūtus **est** eum fugientem, **cecidērunt**que ex **parte** eius plūrimī usque ad portam cīvitātis.

41 Et Abimelech sēdit in Arumā; Zebul autem Gaal et frātrēs eius expulit dē urbe nec in **ea** **passūs** **est** commorārī.

42 Sequentī ergō **diē** **ēgressus** **est** **populus** in campum. Quod cum nūntiātum **esset** Abimelech,

43 tulit **exercitum** suum et dīvīsit in trēs turmās tendēns īnsidiās in agrīs. Vidēnsque quod ēgrederētur **populus** dē cīvitāte, surrēxit et percussit eōs.

44 Irruēnsque cum cuneō suō obsēdit ingressum portae cīvitātis; duae autem turmae pālantēs per campum adversāriōs percussērunt.

45 Porrō Abimelech omnī illō **diē** oppugnābat urbem, quam cēpit, interfectīs habitātōribus eius **ipsa**que **dēstrūcta**, **ita** ut sāl in **eā** dispergeret.

46 Quod cum audīssent, quī habitābant in turre Sichīmōrum, ingressī sunt cryptam fānī Elberith (id **est** deī **Foederis**).

47 Abimelech **quoque** audiēns omnēs virōs **turris** Sichīmōrum pariter conglobātōs,

48 ascendit in montem Selmōn cum omnī **populō** suō et, **arreptā** **secūrī**, praecīdit arboris rāmum impositumque ferēns umerō dīxit ad sociōs: ”Quod mē vīditis facere, **cito** facite”.

49 Igitur certātim rāmōs dē arboribus praecīdentēs sequēbantur ducem, quōs circumdantēs cryptae succendērunt; atque **ita** factum **est**, ut fūmō et igne omnēs hominēs necārentur, circiter mīlle **virī** pariter ac mulierēs, habitātōrēs **turris** Sichem.

50 Abimelech autem inde proficīscēns **venit** ad oppidum Thēbēs, quod **obsīdēbat** et cēpit.

51 Erat autem **turris** **fortis** in **mediā** cīvitāte, ad quam cōnfūgerant **virī** simul ac mulierēs et omnēs cīvēs cīvitātis, **clausa** **firmissimē** **iānua**, et super **turrīs** tēctum stantēs per prōpugnācula.

52 Accēdēnsque Abimelech iuxtā turrim pugnābat fortiter et appropinquāns ōstiō ignem **suppōnere** **nītēbātur**.

53 Et ecce **ūna** mulier superiōrem molam dēsuper iaciēns illīsit **capitī** Abimelech et cōnfrēgit cerebrum eius.

54 Quī vocāvit **cito** armigerum suum et ait ad eum: ”Ēvāgīnā gladium tuum et percute mē, nē forte **dicātur** quod ā **fēminā** interfectus sim”. Quī **trānsfodit** eum.

55 Illōque mortuō, omnēs **virī** Isrāēl **hōc** videntēs reversī sunt in **sēdēs** suās.

56 Et reddidit Deus **mālum**, quod fēcerat Abimelech contrā patrem suum, interfectīs septuāgintā frātribus **suīs**.

57 Sichimitis **quoque**, quod operātī erant, retribūtum **est**, et **venit** super eōs maledictiō Ioatham fīliī Ierobbaal.

## 10

1 Post Abimelech surrēxit dux ad salvandum Isrāēl Thola fīlius Phua fīliī Dōdō, vir dē Issachar, quī habitāvit in Samir **montis** Ephraim.

2 Et iūdicāvit Isrāēl vīgintī et **tribus** annīs mortuusque ac sepultus **est** in Samir.

3 Huic successit Iair Galaadītēs, quī iūdicāvit Isrāēl per vīgintī et duōs annōs

4 habēns trīgintā fīliōs sedentēs super trīgintā pullōs asinārum, et ipsīs erant trīgintā cīvitātēs, quae appellātae sunt Havoth Iair (id **est** vīllae Iair) usque in praesentem diem, in **terrā** Galaad.

5 Mortuusque **est** Iair ac sepultus in **Camōn**.

6 Fīliī autem Isrāēl **peccātīs** veteribus iungentēs **nova** fēcērunt **malum** in cōnspectū Dominī et serviērunt Baalim et Astharoth et dīīs **Syriae** ac **Sidōnis** et Moab et fīliōrum Ammōn et Philisthim; dīmīsēruntque Dominum et nōn colēbant eum.

7 Contrā quōs īrātus trādidit eōs in manū Philisthim et fīliōrum Ammōn.

8 Afflīctīque sunt et vehementer oppressī per annōs decem et octo omnēs fīliī Isrāēl, quī habitābant trāns Iordānem in **terrā** Amorraēī in Galaad;

9 in tantum ut fīliī Ammōn Iordānem trānsīrent ad pugnandum etiam contrā Iūdam et Beniamin et domum Ephraim; **afflīctus**que **est** Isrāēl nimis.

10 Et clāmantēs fīliī Isrāēl ad Dominum dīxērunt: ”Peccāvimus tibi, quia dērelīquimus Deum nostrum et servīvimus Baalim”.

11 Quibus **locūtus** **est** Dominus: ”Numquid nōn Aegyptiī et Amorraēī fīliīque Ammōn et Philisthim,

12 **Sīdoniī** **quoque** et Amalec et Madiān oppressērunt vōs, et clāmāstis ad mē, et eruī vōs dē manū eōrum?

13 Et tamen relīquistis mē et coluistis deōs aliēnōs; idcircō nōn addam ut **ultrā** vōs **līberem**.

14 **Īte** et **invocātē** deōs, quōs ēlēgistis: ipsī vōs **līberent** in tempore angustiae!”.

15 Dīxēruntque fīliī Isrāēl ad Dominum: “Peccāvimus; redde tū nōbīs, quidquid tibi **placet**, tantum nunc **līberā** nōs”.

16 Quae dīcentēs omnia dē fīnibus **suīs** aliēnōrum deōrum īdōla prōiēcērunt et serviērunt Dominō, quī doluit super miseriīs Isrāēl.

17 Itaque fīliī Ammōn convocātī in Galaad fīxēre **tentōria**; contrā quōs congregātī fīliī Isrāēl in Masphā castramētātī sunt.

18 Dīxēruntque **populus**, prīncipēs Galaad, singulī ad proximōs suōs: ”Quī prīmus contrā fīliōs Ammōn coeperit dīmicāre, erit dux omnium habitātōrum Galaad”.

## 11

1 Fuit Iephtē Galaadītēs vir fortissimus, fīlius meretrīcis mulieris, quem genuit Galaad.

2 Habuit autem Galaad uxōrem, dē **quā** suscēpit fīliōs, quī, postquam crēverant, ēiēcērunt Iephte dīcentēs: ”Hērēs in domō patris nostrī **esse** nōn **poteris**, quia dē **alterā** mātre generātus **es**”.

3 Quōs ille fugiēns atque dēvītāns habitāvit in **terrā** Tob; congregātīque sunt ad eum **virī** inopēs et exiērunt cum eō.

4 In illīs diēbus pugnābant fīliī Ammōn contrā Isrāēl.

5 Quibus ācriter īnstantibus, perrēxērunt maiōrēs nātū dē Galaad, ut tollerent in auxilium **suī** Iephte dē **terrā** Tob.

6 Dīxēruntque ad eum: ”**Vēnī** et **estō** prīnceps noster, et pugnēmus contrā fīliōs Ammōn”.

7 Quibus ille respondit: ”**Nōnne** vōs **estis**, quī ōdistis mē et ēiēcistis dē domō patris meī? Et nunc vēnistis ad mē necessitāte compulsī”.

8 Dīxēruntque prīncipēs Galaad ad Iephte: ”Ob hanc igitur causam nunc ad tē **vēnimus**, ut proficīscāris nōbīscum et pugnēs contrā fīliōs Ammōn sīsque dux omnium, quī habitant in Galaad”.

9 Iephtē **quoque** dīxit eīs: ”Sī **revocātis** mē, ut pugnem prō vōbīs contrā fīliōs Ammōn, trādideritque eōs Dominus in **manūs** meās, ego **erō** prīnceps vester”.

10 Quī respondērunt **eī**: ”Dominus, quī haec audit, ipse mediātor ac **testis** **est** quod secundum verbum tuum faciēmus”.

11 Abiit itaque Iephtē cum prīncipibus Galaad, fēcitque eum **omnis** **populus** prīncipem **suī**. **Locūtus**que **est** Iephte omnēs sermōnēs suōs **cōram** Dominō in Masphā.

12 Et mīsit Iephte nūntiōs ad rēgem fīliōrum Ammōn, quī ex **persōnā** **suā** dīcerent: ”Quid mihi et tibi **est**, quia vēnistī contrā mē, ut invāderēs terram meam?”.

13 Quibus ille respondit: ”Quia tulit Isrāēl terram meam, quandō ascendit dē Aegyptō, ā fīnibus **Arnōn** usque Iaboc atque Iordānem; nunc igitur cum pāce redde mihi eam”.

14 Rūrsumque Iephte nūntiōs mīsit et imperāvit eīs, ut dīcerent **rēgī** Ammōn:

15 ”Haec dīcit Iephte: Nōn tulit Isrāēl terram Moab nec terram fīliōrum Ammōn.

16 Sed, quandō dē Aegyptō cōnscendērunt, ambulāvit Isrāēl per sōlitūdinem usque ad mare Rubrum et **venit** in Cadēs;

17 mīsitque nūntiōs ad rēgem Edom dīcēns: “Dīmitte, ut trānseam per terram tuam”. Quī nōluit **acquiēscere** precibus eius. Mīsit **quoque** et ad rēgem Moab, quī et ipse trānsitum praebēre contempsit. Mānsit itaque Isrāēl in Cadēs

18 et pertrānsiēns dēsertum circuīvit ex **latere** terram Edom et terram Moab **venit**que contrā orientālem **plāgam** terrae Moab et castramētātus **est** trāns **Arnōn** nec voluit intrāre terminōs Moab; **Arnōn** quippe cōnfīnium **est** terrae Moab.

19 Mīsit itaque Isrāēl nūntiōs ad Sehon rēgem Amorraēōrum, rēgem Hesebōn, et dīxit **eī**: “Dīmitte, ut trānseam per terram tuam usque ad locum meum”.

20 Quī et ipse Isrāēl verbīs diffīdēns nōn dīmīsit eum trānsīre per terminōs suōs, sed, omnī **populō** suō congregātō, **ēgressus** **est** contrā eum in Iasā et fortiter resistēbat.

21 Trādiditque eum Dominus in manū Isrāēl cum omnī **exercitū** suō, quī percussit eum et possēdit omnem terram Amorraēī habitātōris regiōnis illīus,

22 ūniversōs fīnēs eius dē **Arnōn** usque Iaboc et dē sōlitūdine usque ad Iordānem.

23 Dominus ergō, Deus Isrāēl, subvertit Amorraeum **cōram** **populō** suō Isrāēl; et tū nunc vīs **possidēre** terram eius?

24 **Nōnne** **eā**, quae tibi Chamos deus tuus in possessiōnem dat, tibi iūre dēbentur? Quae autem Dominus Deus noster victor obtinuit, in nostram cēdunt possessiōnem.

25 Num quid melior **es** Balac fīliō Sephor **rēge** Moab? Numquid iūrgātus **est** contrā Isrāēl et pugnāvit contrā eum?

26 Quandō habitābat in Hesebon et vīculīs eius et in Aroer et **villīs** illīus et in cūnctīs cīvitātibus iuxtā **Arnōn** per trecentōs annōs, quārē tantō tempore nihil super hāc repetītiōne tentāstis?

27 Igitur nōn ego peccō in tē, sed tū contrā mē **male** agis indīcēns mihi **bella** nōn **iūsta**. Iūdicet Dominus arbiter huius diēī inter fīliōs Isrāēl et inter fīliōs Ammōn”.

28 Nōluitque **acquiēscere** rēx fīliōrum Ammōn verbīs Iephte, quae per nūntiōs mandāverat.

29 **Factus** **est** ergō super Iephte **spīritūs** Dominī, et pertrānsiēns Galaad et Mānāsse **venit** in Masphā Galaad et inde ad fīliōs Ammōn.

30 Vōtum autem vōvit Dominō dīcēns: ”Sī **trādiderīs** fīliōs Ammōn in **manūs** meās,

31 quīcumque prīmus fuerit **ēgressus** dē foribus **domūs** meae mihique occurrerit revertentī cum pāce ā fīliīs Ammōn, eum holocaustum offeram Dominō”.

32 Trānsīvitque Iephtē ad fīliōs Ammōn, ut pugnāret contrā eōs; quōs trādidit Dominus in **manūs** eius.

33 Percussitque eōs ab Aroer usque dum veniās in Mennith vīgintī cīvitātēs et usque ad Abelcharmim **plāgā** **magnā** nimis; humiliātīque sunt fīliī Ammōn ā fīliīs Isrāēl.

34 Revertentī autem Iephtē in Masphā domum suam occurrit **ūnigenita** **fīlia** cum tympanīs et chorīs: nōn enim habēbat aliōs līberōs.

35 **Quā** **vīsa**, scidit vestīmenta **sua** et ait: ”Heu, **fīlia** mī, incurvāns incurvāstī mē! Et tū **es** in eīs, quī mē perturbant! Aperuī enim **os** meum ad Dominum et aliud facere nōn poterō”.

36 Cui **illa** respondit: ”Pater mī, sī aperuistī **os** tuum ad Dominum, fac mihi, quodcumque pollicitus **es**, **concessā** tibi ā Dominō ultiōne atque **victōriā** dē hostibus tuīs fīliīs Ammōn”.

37 Dīxitque ad patrem: ”**Hoc** **sōlum** mihi **praestā**, quod dēprecor: Dīmitte mē, ut duōbus mēnsibus circumeam montēs et plangam virginitātem meam cum sodālibus meīs”.

38 Cui ille respondit: ”**Vāde**!”. Et dīmīsit eam duōbus mēnsibus. Cumque abīsset cum sodālibus **suīs**, flēbat virginitātem suam in montibus.

39 **Explētis**que duōbus mēnsibus, reversā **est** ad patrem suum; et fēcit **eī**, sīcut vōverat, quae nōn cognōverat **virum**. Exinde mōs increbuit in Isrāēl, et cōnsuētūdō **servāta** **est**,

40 ut post annī circulum conveniant in ūnum fīliae Isrāēl et plangant fīliam Iephte Galaaditae diēbus quattuor.

## 12

1 Ecce autem convocātus vir Ephraim trānsiit contrā aquilōnem, et dīxērunt ad Iephte: ”Quārē vādēns ad pugnam contrā fīliōs Ammōn vocāre nōs nōluistī, ut pergerēmus tēcum? Igitur incendēmus domum tuam super tē”.

2 Quibus ille respondit: ”Disceptātiō erat mihi et **populō** meō contrā fīliōs Ammōn vehemēns, vocāvīque vōs, ut mihi praebērētis auxilium, et facere nōluistis.

3 Quod cernēns posuī in manibus meīs animam meam trānsīvīque ad fīliōs Ammōn, et trādidit eōs Dominus in **manūs** meās. Quid commeruī, ut hodiē adversum mē cōnsurgātis in proelium?”.

4 **Vocātīs** itaque ad sē cūnctīs **virīs** Galaad, pugnābat contrā Ephraim. Percussēruntque **virī** Galaad Ephraim, quia dīxerat: ”Fugitīvī dē Ephraim **estis**; Galaad habitat in **mediō** Ephraim et Mānāsse”.

5 Occupāvēruntque Galaaditae **vada** **Iordānis**, per quae Ephraim reversūrus erat. Cumque vēnisset ad **eā** dē Ephraim numerō fugiēns atque dīxisset: ”Obsecrō, ut mē trānsīre permittātis”, dīcēbant **eī** Galaadītae: ”Numquid Ephrathaeus **es**?”. Quō dīcente: ”Nōn sum”,

6 interrogābant eum: ”Dīc ergō: Scibboleth” (quod interpretātur **Spīca**). Quī respondēbat: ”Sibboleth”, illud **rēctē** **exprimere** nōn valēns. Statimque apprehēnsum iugulābant in ipsō **Iordānis** trānsitū. Et **cecidērunt** in illō tempore dē Ephraim quadrāgintā duo **mīlia**.

7 Iūdicāvitque Iephtē Galaadītēs Isrāēl sex annīs et mortuus **est** ac sepultus in cīvitāte **suā** in Galaad.

8 Post hunc iūdicāvit Isrāēl **Abēsan** dē Bethlehem.

9 Quī habuit trīgintā fīliōs et totidem fīliās ēmittēns forās marītīs **dedit**; et eiusdem numerī fīliīs **suīs** accēpit uxōrēs forīnsecus. Quī septem annīs iūdicāvit Isrāēl;

10 mortuusque **est** ac sepultus in Bethlehem.

11 Cui successit Ahialōn Zabulōnītēs et iūdicāvit Isrāēl decem annīs;

12 mortuusque **est** ac sepultus in Ahialon terrae **Zabulōn**.

13 Post hunc iūdicāvit Isrāēl Abdōn

19 Irruit itaque in eō **spīritus** Dominī, dēscenditque Ascalōnem et percussit ibi trīgintā virōs, quōrum ablātās vestēs **dedit** iīs, quī problēma solverant; īrātusque nimis ascendit in domum patris **suī**.

20 Uxor autem eius accēpit marītum ūnum dē **amīcīs** eius, quī erat prōnubus.

## 15

1 Post aliquantum autem temporis, cum diēs trīticeae **messis** īnstārent, **venit** Samsōn **invīsere** volēns uxōrem suam et attulit **eī** haedum dē caprīs. Cumque ad eam vellet intrāre, prohibuit eum pater illīus

2 dīcēns: ”Putāvī quod ōdissēs eam et ideō trādidī illam amīcō tuō; sed habet sorōrem iūniōrem, quae pulchrior **illa** **est**; sit tibi prō **eā** uxor”.

3 Dīxitque eīs Samsōn: ”Hāc **vice** nōn erit **culpā** in mē contrā Philisthaēōs, cum faciam eīs **mala**”.

4 Perrēxitque et cēpit trecentās vulpēs caudāsque eārum iūnxit ad caudās sūmēnsque facēs ligāvit singulās in **mediō** bīnārum caudārum;

5 facibusque igne succēnsīs, dīmīsit vulpēs in segetēs Philisthinōrum. Et comportātae iam frūgēs et adhūc stantēs in **stipulā** concremātae sunt in tantum, ut vīneās **quoque** et **olīvētā** **flamma** cōnsūmeret.

6 Dīxēruntque Philisthim: ”**Quis** fēcit hanc rem?”. Quibus dictum **est**: ”Samsōn gener Thamnathaēī, quia tulit uxōrem eius et alterī trādidit, haec operātus **est**”. Ascendēruntque Philisthim et combussērunt tam mulierem quam patrem eius.

7 Quibus ait Samsōn: ”Sī tālia facitis, utique ex vōbīs expetam ultiōnem et tunc quiēscam”.

8 Percussitque eōs ingentī **plāgā**, sūram ad **femur**. Et dēscendēns habitāvit in **spēluncā** petrae Etam.

9 Igitur ascendentēs Philisthim in **terrā** Iūdae castramētātī sunt, et in Lehī (id **est** **Māxilla**) eōrum **est** **fūsus** **exercitūs**.

10 Dīxēruntque ad eōs **virī** dē tribū Iūdae: ”Cūr ascendistis adversum nōs?”. Quī respondērunt: ”Ut ligēmus Samson **vēnimus** et reddāmus **eī**, quae in nōs operātus **est**”.

11 Dēscendērunt ergō tria **mīlia** **virōrum** dē **Iūdā** ad specum petrae Ētam dīxēruntque ad Samson: ”Nescīs quod Philisthim imperent nōbīs? Quārē **hoc** nōbīs facere voluistī?”. Quibus ille ait: ”Sīcut fēcērunt mihi, fēcī eīs”.

12 ”Ligāre, inquiunt, tē **vēnimus** et **trādere** in **manūs** Philisthinōrum”. ”**Iūrāte**, respondit, mihi quod nōn mē **occīdātis**”.

13 Dīxērunt: ”Nōn tē **occīdēmus**, sed vīnctum trādēmus”. Ligāvēruntque eum duōbus novīs fūnibus et tulērunt dē **petrā** Ētam.

14 Quī cum vēnisset in Lehī, et Philisthim vōciferantēs occurrissent **eī**, irruit **spīritus** Dominī in eum, et, sīcut **solent** ad odōrem **ignis** līna cōnsūmī, **ita** **vincula**, quibus brāchia eius **ligāta** erant, **dissipāta** sunt et **solūta**.

15 Inventamque māxillam asinī recentem arripiēns percussit in **eā** mīlle virōs

16 et ait:

”In **māxillā** asinī

acervum fēcī ex eīs!

In **mandibulā** asinī

percussī mīlle virōs!”.

17 Cumque haec **canēns** verba complēsset, prōiēcit mandibulam dē manū et vocāvit **nōmen** locī illīus Ramathlehī (quod interpretātur Ēlevātiō māxillae).

18 Sitiēnsque valdē clāmāvit ad Dominum et ait: ”Tū dedistī in manū servī tuī salūtem hanc maximam atque victōriam; et ēn sitī **morior** **incīdam**que in **manūs** incircumcīsōrum”.

19 Aperuit itaque Deus fossam in Lehī, et ēgressae sunt inde aquae; quibus haustīs, refocillāvit spīritum et **vīrēs** recēpit. Idcircō appellātum **est** **nōmen** **fontis** illīus fōns **Invocantis**, quī **est** in Lehī usque in praesentem diem.

20 Iūdicāvitque Isrāēl in diēbus Philisthim vīgintī annīs.

## 16

1 Abiit Samsōn in Gāzam et vīdit ibi meretrīcem mulierem **ingressus**que **est** ad eam.

2 Cum nūntiātum **esset** Gazaēis intrāsse urbem Samsōn, circuiērunt et īnsidiābantur **eī** in **portā** cīvitātis; **tōtā** autem nocte quiēvērunt praestōlantēs, ut, factō **māne**, exeuntem **occīderent**.

3 Dormīvit autem Samsōn usque ad **noctīs** **medium** et inde cōnsurgēns apprehendit ambās portae forēs cum postibus **suīs** et ēvellit eās cum **sērā**, impositāsque **umerīs** portāvit ad verticem **montis**, quī respicit **Hebrōn**.

4 Post haec amāvit mulierem, quae habitābat in **valle** Sorec et vocābātur Dalila.

5 Vēnēruntque ad eam prīncipēs Philisthinōrum atque dīxērunt: ”Dēcipe eum et disce ab illō in quō tantam habeat fortitūdinem, et quōmodo eum superāre valeāmus et vīnctum humiliāre; quod sī **fēcerīs**, dabimus tibi singulī mīlle centum argenteōs”.

6 **Locūta** **est** ergō Dalila ad Samson: ”Dīc mihi, obsecrō, in quō sit **tua** **maxima** fortitūdō, et quid sit, quō ligātus humiliēris”.

7 Cui respondit Samsōn: ”Sī septem nerviceīs fūnibus necdum siccīs et adhūc hūmentibus ligātus fuerō, dēficiam **erō**que ut cēterī hominēs”.

8 Attulēruntque ad eam satrapae Philisthinōrum septem fūnēs, ut dīxerat; quibus vīnxit eum,

9 latentibus apud sē īnsidiīs in cubiculō. Clāmāvitque ad eum: ”Philisthim super tē, Samsōn!”. Quī rūpit **vincula**, quōmodo sī rumpat **quis** fīlum dē **stuppā** tortum, cum odōrem **ignis** accēperit; et nōn **est** cognitum in quō **esset** fortitūdō eius.

10 Dīxitque ad eum Dalila: ”Ecce illūsistī mihi et falsum **locūtus** **es**; saltem nunc indicā mihi quō ligārī dēbeās”.

11 Cui ille respondit: ”Sī ligātus fuerō novīs fūnibus, quī numquam fuērunt in opere, īnfirmus **erō** et aliōrum hominum **similis**”.

12 Quibus rūrsum Dalila vīnxit eum et clāmāvit: ”Philisthim super tē, Samsōn!”, in cubiculō īnsidiīs **praeparātīs**. Quī **ita** rūpit **vincula** brāchiōrum quasi fīla tēlārum.

13 Dīxitque Dalila rūrsum ad eum: ”Usquequō dēcipis mē et falsum **loqueris**? Ostende quō vincīrī dēbeās”. Cui respondit Samsōn: ”Sī septem crīnēs nexōs **capitis** meī cum līciō **plexuerīs** et paxillō **fīxerīs**, dēficiam **erō**que ut cēterī hominēs”.

14 Quae cum dormīre eum fēcisset et septem crīnēs nexōs **capitis** eius cum līciō plexisset et paxillō fīxisset, dīxit ad eum: ”Philisthim super tē, Samsōn!”. Quī cōnsurgēns dē somnō extrāxit paxillum cum **nāviculā** et līciō.

15 Dīxitque ad eum Dalila: ”Quōmodo **dīcis** quod **amēs** mē, cum animus tuus nōn sit mēcum? Per trēs vicēs mentītus **es** mihi et nōluistī **dīcere** in quō sit **tua** **maxima** fortitūdō”.

16 Cumque **molesta** **eī** **esset** et per multōs diēs iūgiter eum urgēret, dēfēcit **anima** eius et ad mortem usque **lassāta** **est**.

17 Tunc aperiēns **eī** **tōtum** cor suum dīxit ad eam: ”**Novācula** numquam ascendit super caput meum, quia nazaraeus cōnsecrātus Deō sum dē uterō mātris meae; sī rāsum fuerit caput meum, recēdet ā mē fortitūdō **mea**, et dēficiam **erō**que ut cēterī hominēs”.

18 Vidēns **illa** quod cōnfessus **eī** **esset** omnem animum suum, mīsit ad prīncipēs Philisthinōrum atque mandāvit: ”Ascendite adhūc semel, quia nunc mihi aperuit **tōtum** cor suum”. Quī ascendērunt, **assūmptā** **pecūniā**, quam prōmīserant.

19 At **illa** dormīre eum fēcit super genua **sua** vocāvitque tōnsōrem et fēcit **rādere** septem crīnēs eius et coepit humiliāre eum; statim enim ab eō fortitūdō discessit.

20 Dīxitque: ”Philisthim super tē, Samsōn!”. Quī dē somnō cōnsurgēns dīxit in animō suō: ”Ēgrediar, sīcut ante fēcī, et mē excutiam”, nesciēns quod Dominus recessisset ab eō.

21 Quem cum apprehendissent Philisthim, statim ēruērunt oculōs eius et dūxērunt Gāzam vīnctum duābus catēnīs aēneīs et clausum in carcere **molere** fēcērunt.

22 Iamque capillī eius renāscī coeperant, postquam rāsī sunt.

23 Prīncipēs autem Philisthinōrum convēnērunt in ūnum, ut immolārent hostiās magnificās Dagon deō suō et epulārentur dīcentēs:

”Trādidit deus noster

in **manūs** nostrās

inimīcum nostrum Samson”.

24 Quem etiam **populus** vidēns laudābat deum suum **eādem**que dīcēbat:

”Trādidit deus noster in **manūs** nostrās

adversārium nostrum,

quī vastāvit terram nostram

et **occīdit** plūrimōs nostrum”.

25 Cum enim iam hilariōrēs **essent**, postulāvērunt, ut vocārētur Samsōn et ante eōs lūderet. Quī adductus dē carcere lūdēbat ante eōs; fēcēruntque eum stāre inter duās columnās.

26 Quī dīxit puerō tenentī **manum** suam: ”Dīmitte mē, ut tangam columnās, quibus imminet **domus**, et reclīner super eās et paululum requiēscam”.

27 **Domūs** autem **plēna** erat **virōrum** ac mulierum; et erant ibi omnēs prīncipēs Philisthinōrum, ac dē tēctō circiter tria **mīlia** utriusque **sexūs** spectābant lūdentem Samsōn.

28 At ille invocāvit Dominum dīcēns: ”Domine Deus, mementō meī! Et redde mihi tantum hāc **vice** fortitūdinem **prīstinam**, Deus, ut ulcīscar mē dē Philisthim saltem prō ūnō duōrum lūminum meōrum!”.

29 Et tangēns ambās columnās mediās, quibus innītēbātur **domus**, obnīxusque contrā alteram eārum **dexterā** et contrā alteram **laeva**

30 ait: ”Moriātur **anima** **mea** cum Philisthim!”. Concussīsque fortiter columnīs, **cecidit** **domus** super omnēs prīncipēs et cēteram multitūdinem, quae ibi erat; multōque plūrēs interfēcit moriēns, quam ante vīvus **occiderat**.

31 Dēscendentēs autem frātrēs eius et **ūniversa** cognātiō tulērunt corpus eius et sepeliērunt inter Saraā et Esthaol in sepulcrō patris **suī** Mānue; iūdicāvitque Isrāēl vīgintī annīs.

## 17

1 Fuit vir quīdam dē monte Ephraim nōmine Michās,

2 quī dīxit mātrī suae: ”Mīlle centum argenteōs, quī ablātī sunt ā tē et super quibus, mē audiente, maledīcēns iūrāverās, ecce ego habeō; ego abstulī”. Cui **illa** respondit: ”Benedictus fīlius meus Dominō!”.

3 Reddidit ergō eōs mātrī suae, quae dīxit **eī**: ”Cōnsecrāvī et vōvī argentum **hōc** Dominō: dē manū **meā** suscipiat prō fīliō meō, ut faciat sculptile atque cōnflātile. Et nunc trādō illud tibi”.

4 Reddiditque eōs mātrī suae, quae tulit ducentōs argenteōs et **dedit** eōs argentāriō, ut faceret ex eīs sculptile atque cōnflātile, quod fuit in domō Michae,

5 quī aediculam Deī habēns fēcit ephod ac theraphim implēvitque ūnīus fīliōrum suōrum **manum**, et **factus** **est** **eī** sacerdōs.

6 In diēbus illīs nōn erat rēx in Isrāēl, sed ūnusquisque, quod sibi rēctum vidēbātur, **hoc** faciēbat.

7 Fuit **quoque** adulēscēns dē Bethlehem Iūdae ex cognātiōne Iūdae; eratque ipse Lēvītēs et habitābat ibi ut **advena**.

8 **Ēgressus**que dē cīvitāte Bethlehem peregrīnārī voluit ubicumque sibi commodum **repperisset**. Cumque iter faciēns vēnisset in monte Ephraim usque ad domum Michae,

9 interrogātus **est** ab eō unde vēnisset. Quī respondit: ”**Lēvīta** sum dē Bethlehem Iūdae et **vādō**, ut habitem, ubi potuerō et ūtile mihi **esse** perspexerō”.

10 Dīxitque Michās: ”**Manē** apud mē et **estō** mihi **parēns** ac sacerdōs; dabōque tibi per annōs singulōs decem argenteōs ac vestium apparātum et quae ad **vīctum** sunt **necessāria**”.

11 Acquiēvit et mānsit apud hominem fuitque illī quasi ūnus dē fīliīs.

12 Implēvitque Michās **manum** eius et habuit puerum sacerdōtem apud sē,

13 ”nunc sciō, dīcēns, quod benefaciet mihi Dominus habentī lēvīticī **generis** sacerdōtem”.

## 18

1 In diēbus illīs nōn erat rēx in Isrāēl, et **tribus** **Dān** quaerēbat possessiōnem sibi, ut habitāret in **eā**; usque ad illum enim diem inter cēterās **tribūs** sortem nōn accēperat.

2 Mīsērunt igitur fīliī **Dān** **stirpis** et familiae suae quīnque virōs fortissimōs dē Saraa et Esthaol, ut explōrārent terram et dīligenter īnspicerent, dīxēruntque eīs: ”**Īte** et **cōnsīderāte** terram”. Quī cum vēnissent in montem Ephraim usque ad domum Michae, pernoctāvērunt ibi.

3 Cum **essent** prope domum Michae, agnōscentēs **vōcem** **adulēscentis** Lēvītae dēclīnāverant illūc dīcentēs ad eum: ”**Quis** tē hūc addūxit? Quid **hīc** agis? Quam ob causam hūc venīre voluistī?”.

4 Quī respondit eīs: ”Haec et haec praestitit mihi Michās et mē mercēde condūxit, ut sim **eī** sacerdōs”.

5 Rogāvēruntque eum, ut cōnsuleret Deum, ut scīre possent an prōsperō itinere pergerent, et rēs habēret effectum.

6 Quī respondit eīs: ”**Īte** cum pāce; Dominus respicit viam vestram et iter, quō pergitis”.

7 Euntēs itaque quīnque **virī** vēnērunt Lais vīdēruntque **populum** habitantem in **eā** absque ūllō timōre iuxtā **Sīdoniōrum** cōnsuētūdinem, sēcūrum et quiētum, nūllō eīs **penitus** resistente, magnārumque opum et procul ā **Sīdoniīs** neque in societāte cum **Syriā**.

8 Reversīque ad frātrēs suōs in Saraā et Esthaol et quid ēgissent scīscitantibus, respondērunt:

9 ”Surgite, et ascendāmus adversus eōs. Vīdimus enim terram valdē opulentam et ūberem, et vōs neglegētis? Nōlīte cessāre; eāmus et possideāmus eam.

10 Intrābimus ad sēcūrōs in regiōnem lātissimam; trādetque nōbīs Deus locum, in quō **nūllīus** reī **est** **pēnūria** eōrum, quae sunt in **terrā**”.

11 **Profectī** igitur sunt dē cognātiōne **Dān**, dē Saraā et Esthaol, sēscentī **virī** accīnctī armīs bellicīs.

12 Ascendentēsque castramētātī sunt in Cariathiarim Iūdae, quī locus ex eō tempore Castrōrum **Dān** **nōmen** accēpit et **est** post tergum Cariathiarim.

13 **Inde** trānsiērunt in montem Ephraim.

Cumque vēnissent usque ad domum Michae,

14 dīxērunt quīnque **virī**, quī prius missī fuerant ad cōnsīderandam terram Laīs, frātribus **suīs**: ”**Nostīs** quod in domibus istīs sit ephod et theraphim et sculptile atque cōnflātile? Vidēte quid vōbīs placeat, ut faciātis”.

15 Et, cum paululum dēclīnāssent, ingressī sunt domum **adulēscentis** Lēvītae, domum Michae, salūtāvēruntque eum verbīs pācificīs.

16 Sēscentī autem **virī**, **ita** ut erant armātī, stābant ante ōstium.

17 At illī, quī ingressī fuerant domum **iuvenis**, sculptile et ephod et theraphim atque cōnflātile tulērunt; et sacerdōs stābat ante ōstium et sēscentī **virī** armātī.

18 Tulērunt igitur, quī intrāverant domum, sculptile, ephod et theraphim atque cōnflātile. Quibus dīxit sacerdōs: ”Quid facitis?”.

19 Cui respondērunt: ”Tacē et pōne digitum super **os** tuum **venī**que nōbīscum, ut habeāmus tē patrem et sacerdōtem. Quid tibi melius **est**, ut sīs sacerdōs in domō ūnīus **virī**, an in **ūnā** tribū et **familiā** in Isrāēl?”.

20 Et gāvīsus **est** sacerdōs tulitque ephod et theraphim ac sculptile et **profectus** **est** in **mediō** **populī**.

21 Quī cum pergerent et ante sē īre fēcissent parvulōs et iūmenta et omne, quod erat pretiōsum,

22 iamque ā domō Michae **essent** procul, **virī**, quī habitābant in aedibus prope domum Michae, convocātī secūtī sunt fīliōs **Dān**

23 et post tergum clāmāre coepērunt. Quī cum respexissent, dīxērunt ad Micham: ”Quid tibi vīs? Cūr concurritis?”.

24 Quī respondit: ”Deōs meōs, quōs mihi fēcī, tulistis, et sacerdōtem et omnia, quae habeō, et dīcitis: “Quid tibi **est**?””.

25 Dīxēruntque **eī** fīliī **Dān**: ”**Cave**, nē **ultrā** loquāris ad nōs, et irruant in tē **virī** animō concitātī, et ipse cum omnī domō **tuā** pereās”.

26 Et sīc, coeptō itinere, perrēxērunt. Vidēns autem Michās quod fortiōrēs sē **essent**, reversus **est** in domum suam.

27 Sēscentī autem **virī** tulērunt, quod Michās fēcerat, et sacerdōtem eius vēnēruntque in Laīs ad **populum** quiēscentem atque sēcūrum et percussērunt eōs in ōre gladiī urbemque incendiō trādidērunt,

28 nūllō **penitus** ferente praesidium, eō quod procul habitārent ā Sidōne neque cum **Syriā** habērent quidquam societātis ac negōtiī.

Erat autem cīvitās **sita** in regiōne Rohob; quam rūrsum exstruentēs habitāvērunt in **eā**,

29 vocātō nōmine cīvitātis **Dān** iuxtā vocābulum patris **suī**, quem genuerat Isrāēl, quae prius Lais dīcēbātur.

30 Posuēruntque sibi sculptile; et **Ionathān** fīlius Gersam fīliī Moȳsī ac fīliī eius sacerdōtēs erant in tribū **Dān** usque ad diem captīvitātis terrae;

31 mānsitque apud eōs īdōlum Michae omnī tempore, quō fuit **domus** Deī in Sīlō.

## 19

In diēbus illīs nōn erat rēx in Isrāēl.

1 Fuit quīdam vir Lēvītēs habitāns ut **advena** in **extrēmā** **parte** **montis** Ephraim, quī accēpit concubīnam dē Bethlehem Iūdae.

2 Quae **irrītāta** reversā **est** in domum patris **suī** in Bethlehem mānsitque apud eum quattuor mēnsibus.

3 Secūtusque **est** eam vir suus volēns loquī ad cor eius et sēcum **redūcere** habēns in comitātū puerum et duōs asinōs. Quae suscēpit eum et intrōdūxit in domum patris **suī**. Quem cum socer eius vīdisset, occurrit **eī** laetus

4 et retinuit hominem. Mānsitque gener in domō socerī **tribus** diēbus comedēns cum eō et bibēns familiāriter.

5 **Diē** autem quārtō, cum dē nocte cōnsurrēxissent, et ille proficīscī vellet, socer ait ad eum: ”Gustā prius pauxillum **pānis** et cōnfortā cor tuum et sīc **proficīsceris**”.

6 Sēdēruntque ambō simul et comēdērunt ac bibērunt. Dīxitque pater puellae ad generum suum: ”Quaesō tē, ut hodiē **hīc** maneās, pariterque laetēmur”.

7 At ille cōnsurgēns coepit velle proficīscī. Et nihilōminus **obnīxē** eum socer tenuit et apud sē fēcit **manēre**.

8 **Māne** autem factō, **quīntā** **diē** parābat Lēvītēs iter; cui socer rūrsum: ”Ōrō tē, inquit, ut cōnfortēs cor tuum”. Et tardābant, dōnec dēclīnāret diēs; et ambō comēdērunt simul.

9 Surrēxitque adulēscēns, ut pergeret cum uxōre **suā** et puerō. Cui rūrsum **locūtus** **est** socer eius pater puellae: ”Cōnsīderā quod diēs ad occāsum dēclīvior sit et propinquet ad vesperum; manēte apud mē etiam hodiē, pernoctā **hic** et **ēsto** laetō animō, et crās **manē** proficīscēminī, ut **vadās** in domum tuam”.

10 Nōluit gener **acquiēscere** sermōnibus eius, sed statim perrēxit et **venit** contrā Iebus, id **est** Ierusālem, dūcēns sēcum duōs asinōs onustōs et concubīnam.

11 Iamque aderant iuxtā Iebus, et diēs mūtābātur in noctem; dīxitque puer ad dominum suum: ”**Vēnī**, obsecrō, dēclīnēmus ad urbem Iebusaēōrum et maneāmus in **eā**”.

12 Cui respondit dominus: ”Nōn ingrediāmur oppidum **gentis** aliēnae, quae nōn **est** dē fīliīs Isrāēl, sed trānsībimus usque Gabaa”.

13 Dīxitque puerō suō: “**Vēnī**, accēdāmus ad ūnum dē locīs et manēbimus in Gabaā aut Ramā”.

14 Trānsiērunt igitur Iebus et coeptum carpēbant iter; occubuitque eīs sōl iuxtā Gabaā, quae **est** in tribū Beniamin.

15 Dīvertēruntque ad eam, ut manērent ibi; quō cum intrāssent, sedēbant in **platēā** cīvitātis, et nūllus eōs recipere volēbat hospitiō.

16 Et ecce appāruit homō senex revertēns dē agrō et dē opere suō vespere, quī et ipse erat dē monte Ephraim et peregrīnus habitābat in Gabaā; hominēs autem locī illīus erant dē tribū Beniamin.

17 **Ēlevātīs**que oculīs, vīdit senex sedentem hominem viātōrem in **platēā** cīvitātis et dīxit ad eum: ”Unde **venīs** et quō **vādis**?”.

18 Quī respondit **eī**: ”**Profectī** sumus dē Bethlehem Iūdae et pergimus ad locum meum, quī **est** in **extrēmā** **parte** **montis** Ephraim, unde **profectus** sum in Bethlehem. Et nunc **vādō** ad domum meam, nūllusque sub tēctum suum mē vult recipere

19 habentem paleās et pābulum prō asinīs nostrīs et pānem ac vīnum in meōs et ancillae tuae **ūsus** et puerī, quī cum servō tuō sunt; **nūllā** rē indigēmus **nisi** hospitiō”.

20 Cui respondit senex: ”Pāx tēcum sit! Ego praebēbō omnia, quae **necessāria** sunt; tantum, quaesō, nē in **platēā** maneās”.

21 Intrōdūxitque eum in domum suam et commixtum migma asinīs praebuit; ac, postquam lāvērunt **pedēs** suōs, recēpit eōs in convīvium.

22 Illīs laetō **corde** epulantibus, vēnērunt **virī** cīvitātis illīus fīliī Bēlial et circumdantēs domum **senis** forēs pulsāre coepērunt clāmantēs ad dominum **domūs** atque dīcentēs: ”Ēdūc **virum**, quī **ingressus** **est** domum tuam, ut abūtāmur eō”.

23 **Ēgressus**que **est** ad eōs senex et ait: ”Nōlīte, frātrēs, nōlīte facere **mālum** **hoc**, quia **ingressus** **est** homō hospitium meum, et **cessātē** ab hāc **stultitiā**.

24 Habeō fīliam virginem, et **hic** homō habet concubīnam; ēdūcam eās ad vōs, ut humiliētis eās et faciātis eīs, quod vōbīs placuerit; tantum, obsecrō, nē scelus **hoc** operēminī in **virum**”.

25 Nōlēbant **acquiēscere** sermōnibus eius; quod cernēns homō apprehendit et ēdūxit ad eōs concubīnam suam. **Quā** cum abūsī **essent** et **tōtā** nocte **eī** illūsissent, dīmīsērunt eam **māne**.

26 At mulier, recēdentibus tenebrīs, **venit** ad ōstium **domūs**, ubi manēbat dominus suus, et ibi corruit.

27 **Māne** factō surrēxit homō et aperuit ōstium, ut coeptam explēret viam; et ecce **concubīna** eius iacēbat ante ōstium, sparsīs in līmine manibus.

28 Cui ille loquēbātur: ”Surge, ut ambulēmus”. **Quā** nihil respondente, intellegēns quod erat **mortua**, tulit eam et imposuit asinō; reversusque **est** in domum suam.

29 Quam cum **esset** **ingressus**, arripuit gladium et cadāver uxōris secundum ossa **sua** in duodecim partēs ac **frusta** **concidēns** mīsit in omnēs terminōs Isrāēl.

30 Quod cum vīdissent singulī, conclāmābant: ”Numquam rēs **tālis** **facta** et **vīsa** **est** in Isrāēl ex eō **diē**, quō ascendērunt patrēs nostrī dē Aegyptō, usque in praesēns tempus!”. Praecēperat enim **virīs**, quōs **mīserat**, dīcēns: ”Haec dīcite omnī **virō** Isrāēl: Sī factum **est** quidquam tāle ex **diē**, quō ascendērunt fīliī Isrāēl dē **terrā** Aegyptī, usque ad praesentem diem? Attendite ad **hōc**, cōnsiliāminī et dēcernite quid factō opus sit!”.

## 20

1 Ēgressī sunt itaque omnēs fīliī Isrāēl et pariter congregātī, quasi vir ūnus, dē **Dān** usque Bersabeē et **terra** Galaad ad Dominum in Masphā.

2 **Omnīs**que **populī** angulī et cūnctae **tribūs** Isrāēl in ecclēsiam **populī** Deī convēnērunt: **quadringenta** **milia** peditum pugnātōrum.

3 Nec latuit fīliōs Beniamin, quod ascendissent fīliī Isrāēl in Masphā. Interrogātusque **Lēvīta** marītus mulieris interfectae quō **modo** tantum scelus perpetrātum **esset**,

4 respondit: ”**Vēnī** in Gabaā Beniamin cum uxōre **meā** illūcque dīvertī.

5 Et ecce hominēs cīvitātis illīus circumdedērunt nocte domum, in **quā** manēbam, volentēs mē **occīdere** et uxōrem meam incrēdibilī libīdinis furōre vexantēs; dēnique **mortua** **est**.

6 Quam **arreptam** in **frusta** **concidī** mīsīque partēs in omnēs terminōs possessiōnis Isrāēl, quia fēcērunt nefās et piāculum in Isrāēl.

7 **Adestis** omnēs, fīliī Isrāēl: dēcernite quid facere dēbeātis”.

8 Stānsque **omnis** **populus** quasi ūnīus hominis sermōne respondit: ”Nōn recēdēmus in tabernācula **nostra**, nec suam quisquam intrābit domum,

9 sed **hoc** contrā Gabaā in commūne faciēmus secundum sortem:

10 decem **virī** ēligantur ē centum ex omnibus tribubus Isrāēl et centum dē mīlle et mīlle dē decem mīlibus, ut comportent exercituī **cibāria** illīs, quī vēnērunt, ut reddant Gabaa Beniamin prō **scelere**, quod merētur”.

11 **Convēnit**que ūniversus Isrāēl ad cīvitātem quasi ūnus homō, **eadem** mente ūnōque cōnsiliō,

12 et mīsērunt nūntiōs ad omnem tribum Beniamin, quī dīcerent: ”Quāle nefās in vōbīs repertum **est**!

13 **Trādite** hominēs fīliōs Bēlial in Gabaā, quī **hoc** flāgitium perpetrārunt, ut moriantur, et auferātur **malum** dē Isrāēl”.

Quī nōluērunt frātrum suōrum fīliōrum Isrāēl audīre mandātum,

14 sed ex cūnctīs urbibus, quae suae **sortis** erant, convēnērunt in Gabaā, ut illīs ferrent auxilium et contrā ūniversum Isrāēl **populum** dīmicārent.

15 Recensītīque sunt in **diē** **illa** vīgintī sex **mīlia** dē cīvitātibus Beniamin ēdūcentium gladium, praeter habitātōrēs Gabaa, quī septingentī erant **virī** fortissimī.

16 In ūniversō **hōc** **populō** erant septingentī **virī** ēlēctī, quī **sinistrā** prō **dextrā** ūtēbantur et sīc **fundīs** lapidēs ad certum iaciēbant, ut capillum **quoque** possent percutere, et nēquāquam in alteram partem **ictūs** lapidis dēferrētur.

17 **Virōrum** **quoque** Isrāēl, absque fīliīs Beniamin, recensita sunt **quadringenta** **mīlia** ēdūcentium gladiōs et parātōrum ad pugnam.

18 Quī surgentēs vēnērunt in Bethel cōnsuluēruntque Deum atque dīxērunt: ”**Quis** erit in **exercitū** nostrō prīnceps certāminis contrā fīliōs Beniamin?”. Quibus respondit Dominus: ”**Iūda** ascendet prīmus”.

19 Statimque fīliī Isrāēl surgentēs **manē** castramētātī sunt contrā Gabaā;

20 et inde prōcēdentēs ad pugnam contrā Beniamin, contrā urbem aciem dīrēxērunt.

21 Ēgressīque fīliī Beniamin dē Gabaā **occīdērunt** dē fīliīs Isrāēl **diē** illō vīgintī duo **mīlia** virōs.

22 Rūrsum fīliī Isrāēl cōnfortātī in eōdem locō, in quō prius certāverant, aciem dīrēxērunt,

23 **ita** tamen ut prius ascenderent et flērent **cōram** Dominō usque ad noctem cōnsulerentque eum et dīcerent: ”Dēbeō **ultrā** **prōcēdere** ad dīmicandum contrā fīliōs Beniamin frātrēs meōs, an nōn?”. Quibus ille respondit: ”Ascendite ad eōs”.

24 Cumque fīliī Isrāēl alterō **diē** contrā fīliōs Beniamin ad proelium prōcessissent,

25 ērūpērunt fīliī Beniamin dē Gabaā et occurrentēs eīs iterum decem et octo **mīlia** **virōrum** ēdūcentium gladium prōstrāvērunt.

26 Quam ob rem omnēs fīliī Isrāēl, ūniversus **populus**, vēnērunt in Bethel et sedentēs flēbant **cōram** Dominō ieiūnāvēruntque **diē** illō usque ad vesperam et obtulērunt **eī** holocausta et pācificās victimās

27 et super statū suō interrogāvērunt. **Eō** tempore ibi erat **arca** **foederis** Deī,

28 et Phineēs fīlius Eleazārī fīliī Aarōn stābat **cōram** eō. Cōnsuluērunt igitur Dominum atque dīxērunt: ”Exīre **ultrā** dēbēmus ad pugnam contrā fīliōs Beniamin frātrēs nostrōs, an **quiēscere**?”. Quibus ait Dominus: ”Ascendite, crās enim trādam eōs in **manūs** vestrās”.

29 Posuēruntque fīliī Isrāēl īnsidiās per circuitum **urbis** Gabaā

30 et **tertiā** **vice** sīcut semel et bis contrā Beniamin et Gabaa **exercitum** prōdūxērunt.

31 Sed et fīliī Beniamin ērūpērunt in occursum **populī** et abstractī dē cīvitāte coepērunt **caedere** ex eīs sīcut prīmō et secundō **diē**, per duās sēmitās terga vertentēs, quārum **ūna** ferēbat in Bethel, **altera** in Gabaā, atque **prōsternere** in campō trīgintā circiter virōs.

32 Putāvērunt enim solitō eōs **mōre** percussōs **cēdere**; quī fugam simulāvērunt, ut abstraherent eōs dē cīvitāte et quasi fugientēs ad supradictās sēmitās perdūcerent.

33 Omnēs itaque **virī** Isrāēl surgentēs dē sēdibus **suīs** tetendērunt aciem in locō, quī vocātur Baalthamar. Īnsidiae **quoque** ērūpērunt dē locō suō, dē regiōne in **occidente** Gabaa.

34 Vēnērunt ergō adversus Gabaā decem **mīlia** **virōrum** **ēlēctōrum** dē ūniversō Isrāēl. Ingravātumque **est** bellum contrā fīliōs Beniamin, et nōn intellēxērunt quod ex omnī **parte** illīs īnstāret **interitus**.

35 Percussitque eōs Dominus in cōnspectū fīliōrum Isrāēl, et interfēcērunt ex eīs in illō **diē** vīgintī quīnque **mīlia** et centum virōs, omnēs bellātōrēs et ēdūcentēs gladium.

36 Fīliī autem Beniamin, cum sē īnferiōrēs **esse** vīdissent, coepērunt **fugere**. Quod cernentēs fīliī Isrāēl, dedērunt eīs ad fugiendum locum, quia cōnfīdēbant in īnsidiīs, quās iuxtā urbem posuerant.

37 Quī cum **repente** dē latibulīs surrēxissent, irruērunt super Gabaā et ingressī celeriter percussērunt **tōtam** cīvitātem in ōre gladiī.

38 Signum autem dederant fīliī Isrāēl hīs, quōs in īnsidiīs collocāverant, ut ignem accenderent et, ascendente in altum fūmō, captam urbem dēmōnstrārent.

39 Verterant ergō terga fīliī Isrāēl in ipsō certāmine positī, et fīliī Beniamin putantēs quod percussissent eōs sīcut in priōre **pugnā**, coeperant dē **exercitū** eōrum **caedere** trīgintā **ferē** virōs.

40 Cum autem **columna** fūmī dē cīvitāte **cōnscendere** coepisset, et Beniamin **quoque** retrō aspiciēns cerneret dē cīvitāte flammās in **sublīme** ferrī,

41 cumque vir Isrāēl **versā** faciē aggrederētur, vir Beniamin conturbātus **est**, quia vīdit sē apprehēnsum ā **mālō**.

42 Et ad viam dēsertī īre coepērunt, illūc **quoque** eōs adversāriīs persequentibus. Sed et hī, quī urbem succenderant, occurrērunt eīs,

43 atque **ita** factum **est** ut ex **utrāque** **parte** ab hostibus caederentur, nec erat eīs **ūlla** requiēs. Prōstrātī sunt usque ad orientālem **plāgam** **urbis** Gabaa.

44 Fuērunt autem, quī interfectī sunt dē Beniamin, decem et octo **mīlia** **virōrum** omnēs rōbustissimī pugnātōrēs.

45 Quī remānserant, fūgērunt in sōlitūdinem et pergēbant ad petram, cuius vocābulum **est** Remmōn. Quasi racēmōs colligentēs **occīdērunt** in viīs quīnque **mīlia** virōs. Et cum īnstantius eōs persequerentur usque Gadaam, interfēcērunt etiam aliōs duo **milia**.

46 Et sīc factum **est** ut omnēs, quī **ceciderant** dē Beniamin in **diē** **illā**, **essent** vīgintī quīnque **mīlia** pugnātōrēs ad **bella** prōmptissimī.

47 Remānsērunt itaque, quī **ēvādere** potuerant et **fugere** in sōlitūdinem, sēscentī **virī**; sēdēruntque in **petrā** Remmon mēnsibus quattuor.

48 Regressī autem fīliī Isrāēl ex cīvitātibus ā **virīs** usque ad iūmenta, usque ad omne, quod invenīrī poterat, gladiō percussērunt, cūnctāsque urbēs et vīculōs Beniamin vorāx **flamma** cōnsūmpsit.

## 21

1 Iūrāvērunt autem fīliī Isrāēl in Masphā et dīxērunt: ”Nūllus nostrum dabit fīliīs Beniamin dē fīliābus **suīs** uxōrem”.

2 **Venit**que **populus** in Bethel, et in cōnspectū Deī sedentēs usque ad vesperam **levāvērunt** **vōcem** et magnō ululātū coepērunt flēre dīcentēs:

3 ”Quārē, Domine, Deus Isrāēl, factum **est** **hoc** in **populō** tuō, ut hodiē **ūna** **tribus** auferrētur dē Isrāēl?”.

4 **Altera** autem **diē** dīlūculō cōnsurgentēs exstrūxērunt altāre obtulēruntque ibi holocausta et pācificās victimās

5 et dīxērunt: ”**Quis** nōn ascendit in congregātiōnem ad Dominum dē ūniversīs tribubus Isrāēl?”. Grandī enim sē iūrāmentō cōnstrīnxerant interficī eōs, quī nōn ascendissent ad Dominum in Masphā.

6 Ductīque **paenitentia** fīliī Isrāēl super frātre suō Beniamin coepērunt **dīcere**: ”**Ablāta** **est** hodiē **ūna** **tribūs** dē Isrāēl.

7 Quid faciēmus, ut, quī remānsērunt, uxōrēs accipiant? Omnēs enim in commūne iūrāvimus per Dominum nōn datūrōs nōs hīs fīliās nostrās”.

8 Idcircō dīxērunt: ”**Quis** **est** dē ūniversīs tribubus Isrāēl, quī nōn ascendit ad Dominum in Masphā?”. Et ecce nēmō dē Iabēs Galaad in **castra** vēnerat ad congregātiōnem,

9 et, cum **populus** recēnsērētur, nūllus ex eīs **repertus** **est**.

10 Mīsit itaque **coetūs** decem **mīlia** virōs rōbustissimōs et praecēpērunt eīs: ”**Īte** et percutite habitātōrēs Iabēs Galaad in ōre gladiī tam uxōrēs quam parvulōs eōrum.

11 Et **hoc** erit, quod observāre dēbētis: Omne **generis** masculīnī et mulierēs, quae cognōvērunt virōs, interficite; virginēs autem **reservātē**”.

12 Inventaeque sunt dē Iabēs Galaad quadringentae virginēs, quae nesciērunt **virī** torum, et addūxērunt eās in **castra** in Sīlō in **terrā** Chanaan.

13 Mīsitque **coetūs** nūntiōs ad fīliōs Beniamin, quī erant in **petrā** Remmon, et dedērunt eīs pācem.

14 Vēnēruntque fīliī Beniamin in illō tempore, et datae sunt eīs uxōrēs dē fīliābus Iabēs Galaad; aliās autem nōn repperērunt, quās similī **modō** trāderent.

15 **Populus**que valdē doluit dē Beniamin, quia fēcerat Dominus cōnfractiōnem in tribubus Isrāēl.

16 Dīxēruntque seniōrēs **coetūs**: ”Quid faciēmus reliquīs, quī nōn accēpērunt uxōrēs? Omnēs in Beniamin fēminae **concidērunt**”.

17 Et dīxērunt: ”Possessiō eōrum, quī effūgērunt, erit Beniamin, nē **ūna** **tribus** dēleātur ex Isrāēl.

18 Fīliās autem nostrās eīs dare nōn possumus, cōnstrictī **hōc** iūrāmentō: “Maledictus, quī dederit dē fīliābus **suīs** uxōrem Beniamin!””.

19 Cēpēruntque cōnsilium atque dīxērunt: ”Ecce sollemnitās Dominī **est** in Sīlō **anniversāria**, quae **sita** **est** ad septentriōnem **urbis** Bethel et ad orientālem **plāgam** viae, quae dē Bethel tendit ad Sichimam et ad merīdiem oppidī Lebonā”.

20 Praecēpēruntque fīliīs Beniamin atque dīxērunt: “**Ite** et **latitāte** in vīneīs;

21 cumque **vīderītis** fīliās Sīlō ad dūcendōs chorōs ex **mōre** **prōcēdere**, **exīte** **repente** dē vīneīs et rapite ex eīs singulī uxōrēs singulās et pergite in terram Beniamin”.

22 Cumque vēnerint patrēs eārum ac frātrēs et apud nōs querī coeperint, **dīcēmus** eīs: ”Miserēminī nostrī et eōrum; nōn enim accēpērunt ūnusquisque uxōrem in bellō, et vōs, sī dedissētis eīs, dēlīquissētis”.

23 Fēcēruntque fīliī Beniamin, ut sibi fuerat imperātum, et iuxtā numerum suum rapuērunt sibi dē hīs, quae dūcēbant chorōs, uxōrēs singulās; abiēruntque in possessiōnem suam aedificantēs urbēs et habitantēs in eīs.

24 Fīliī **quoque** Isrāēl reversī sunt inde illō tempore ūnusquisque ad tribum et familiam suam in possessiōnem suam.

25 In diēbus illīs nōn erat rēx in Isrāēl, sed ūnusquisque, quod sibi rēctum vidēbātur, **hoc** faciēbat.

[moyses]: <Ambiguous Forms.md#moyses>
